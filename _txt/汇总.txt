1  海上生明月，天涯共此时。情人怨遥夜，竟夕起相思。灭烛怜光满，披衣觉露滋。不堪盈手赠，还寝梦佳期。——唐代·张九龄《望月怀远》
2  十轮霜影转庭梧，此夕羁人独向隅。未必素娥无怅恨，玉蟾清冷桂花孤。——宋代·晏殊《中秋月》
3  玉颗珊珊下月轮，殿前拾得露华新。 至今不会天中事，应是嫦娥掷与人。——唐代·皮日休《天竺寺八月十五日夜桂子》
4  中庭地白树栖鸦，冷露无声湿桂花。今夜月明人尽望，不知秋思落谁家。——唐代·王建《十五夜望月寄杜郎中》
5  昔年八月十五夜，曲江池畔杏园边。今年八月十五夜，湓浦沙头水馆前。西北望乡何处是，东南见月几回圆。昨风一吹无人会，今夜清光似往年。——唐代·白居易《八月十五日夜湓亭望月》
6  闲吟秋景外，万事觉悠悠。此夜若无月，一年虚过秋。——唐代·司空图《中秋》
7  秋空明月悬，光彩露沾湿。惊鹊栖未定，飞萤卷帘入。庭槐寒影疏，邻杵夜声急。佳期旷何许，望望空伫立。——唐代·孟浩然《秋宵月下有怀》
8  目穷淮海满如银，万道虹光育蚌珍。天上若无修月户，桂枝撑损向西轮。——宋代·米芾《中秋登楼望月》
9  团团离海角，渐渐入云衢。此夜一轮满，清光何处无！——明代·佚名《中秋玩月》
10  圆魄上寒空，皆言四海同。安知千里外，不有雨兼风？——唐代·李峤《中秋月二首·其二》
11  尘中见月心亦闲，况是清秋仙府间。凝光悠悠寒露坠，此时立在最高山。碧虚无云风不起，山上长松山下水。群动悠然一顾中，天高地平千万里。少君引我升玉坛，礼空遥请真仙官。云拼欲下星斗动，天乐一声肌骨寒。金霞昕昕渐东上，轮欹影促犹频望。绝景良时难再并，他年此日应惆怅。——唐代·刘禹锡《八月十五夜桃源玩月》
12  满月飞明镜，归心折大刀。转蓬行地远，攀桂仰天高。水路疑霜雪，林栖见羽毛。此时瞻白兔，直欲数秋毫。稍下巫山峡，犹衔白帝城。气沈全浦暗，轮仄半楼明。刁斗皆催晓，蟾蜍且自倾。张弓倚残魄，不独汉家营。——唐代·杜甫《八月十五夜月二首》
13  无云世界秋三五，共看蟾盘上海涯。 直到天头天尽处，不曾私照一人家。——唐代·曹松《中秋对月》
14  纤云四卷天无河，清风吹空月舒波。沙平水息声影绝，一杯相属君当歌。君歌声酸辞且苦，不能听终泪如雨。洞庭连天九疑高，蛟龙出没猩鼯号。十生九死到官所，幽居默默如藏逃。下床畏蛇食畏药，海气湿蛰熏腥臊。昨者州前捶大鼓，嗣皇继圣登夔皋。赦书一日行万里，罪从大辟皆除死。迁者追回流者还，涤瑕荡垢清朝班。州家申名使家抑，坎轲只得移荆蛮。判司卑官不堪说，未免捶楚尘埃间。同时辈流多上道，天路幽险难追攀。君歌且休听我歌，我歌今与君殊科。一年明月今宵多，人生由命非由他。有酒不饮奈明何。——唐代·韩愈《八月十五夜赠张功曹》
15  皓魄当空宝镜升，云间仙籁寂无声。平分秋色一轮满，长伴云衢千里明。狡兔空从弦外落，妖蟆休向眼前生。灵槎拟约同携手，更待银河彻底清。——宋代·李朴《中秋》
16  年年岁岁望中秋，岁岁年年雾雨愁。凉月风光三夜好，老夫怀抱一生休。明时谅费银河洗，缺处应须玉斧修。京洛胡尘满人眼，不知能似浙江不。——宋代·曾几《癸未八月十四日至十六夜月色皆佳》
17  异乡青嶂外，故里白云边。北极悬双眼，中秋度四年。灯前横一剑，江浒宿孤船。玉露漙漙忌，金波炯炯然。山风徒自溷，儒俗不同迁。对酒轻千日，论诗嗣百篇。斫才犹见朴，礲智未成圆。自是穷荒地，谁怜落寞天。梧桐床护满，蟋蟀井吟偏。何处寻灵运，无人问稚川。寒岩巢燕别，疏竹网虫悬。市贾希求纸，民储寡守钱。饔餐粗乃习，衣褐短堪怜。名谷非甘谷，称泉半盗泉。土城门不警，竹屋壁常穿。钧石唯咨背，舆台只食肩。戆呆千百种，秀敏几多员。猎野狐偕走，烧畲蚁并缘。夸酣言沓沓，鼓饱腹便便。定静聋疑吹，晴明瞽讶烟。立名甘在下，恃气或争前。肥丑红楼女，粗豪碧洞仙。城隅频有约，淇水久相传。淰淰重岚晻，潺潺小涧湲。背恩棠遂伐，忘义豆长煎。胥学凶如虿，无惭行有膻。豚蹄祈殖谷，糟酒乐登筵。墉集欺猫鼠，林藏逐雀鹯。礼罗谁共入，宪网底粗悛。腐木难胜斧，孤雏叵受鋋。整冠迷狎李，称物昧持权。天德劳巡抚，人愚苦系挛。树藩吁格逖，作县失烝蠲。平谳翻遗蠹，催科绝胜畋。秽污无与汰，残忍复叨全。私有千端计，公无半语宣。执鞭深结友，握椠恶亲贤。富视铜三百，贫量石二千。中冓言可丑，有北尔当先。反笑人驽钝，私扬已骥翩。谬为明舞态，暗弄卓奔弦。伪狗故盛衍，非鱼罔寄筌。斯人宜罪也，夫我岂为焉。自昔图通变，而今谨折旋。第令心怏怏，未极理玄玄。诸子新粱肉，群经旧井田。鸾鸣将日近，鹏举欲云连。何苦原衣弊，难更肇锦鲜。平澜寒负耒，阴壑夜鸣舷。冷落千军笔，纷披十样笺。廉都多宠顾，贪守一拘牵。固谓身无绌，原来命独邅。昆山宁玉弃，合浦敢珠捐。踧蹜腾高浪，参差始碧涟。悠悠江至澧，浩浩洛吞瀍。对客封佳句，思亲梦故阡。甘心和氏璞，陶面祖生鞭。嫫母声兼恶，南威色丧娟。嗷嗷秋塞雁，嘒嘒晚林蝉。传世心如锦，回天力未绵。马融先解帐，郑老疾推毡。幼子摊书籍，娇妻问翠钿。乾坤无广厦，风雪压危椽。泛慕沧溟际，行思岱岳巅。五穷延使坐，三疾强令痊。日啖如瓜枣，时寻在火莲。拒随昌寓乘，嬉射长房拳。逼侧悲图骏，徘徊笑卜鳣。敛容过土梗，负汗逐罗鞯。灸热谁何焰，随流恁地涓。摘苹聊涉沚，务稼暂依堧。缅为知心惜，难纾渴思缠。晴冈灵凤哑，旱岁老龙眠。恶守邪溪黑，勤磨大道坚。胸襟真濩落，翰墨独瑰妍。既作鹏同起，休论鷃旂翾。数精卑一行，词正狭优旃。气象凌秋汉，光华逼斗躔。居今仍齿齿，览古愈虔虔。珍敌西南美，雄排左右甄。上台凝望锐，寄字远求骈。京赋人争写，麟经手续编。小官居不愠，健笔秉须专。白下岩鸣铎，长沙省佩弦。杖明诛琐伯，吐爱学乘禅。尔雅言言熟，传灯字字诠。贾生谗自汉，郭隗起无燕。门弟怀明道，家人念闵骞。久孤黔首恋，肯与瘴江延。写别衣皆泪，求亲道欲涎。山长空寄鲤，春尽好闻鹃。牛女缡犹结，参商毂怎旋。荡舟如得奡，辟谷苟缝佺。阊阖须臾启，文昌瞬息褰。世间惊两鸟，眼底尽飞鸢。脱后前人步，终贻半世愆。酉山书每附，浯石颂宜镌。处处青春在，年年碧草芊。壮心期不已，浩气亮非孱。韩柳拚来择，萧曹幸免铨。——明代·徐威《中秋咏怀借杜子美秋日述怀一百韵和寄柳州假鸣桑先生》
18  禅边风味客边愁，馈我清光又满楼。一月可曾闲几日，百年难得闰中秋。菊花信待重阳久，桂子香闻上界留。遮莫圆明似前度，不知谁续广寒游。——清代·慧霖《闰中秋玩月》
19  照江叠节，载画舫之清冰；待月举杯，呼芳樽于绿净。拜华星之坠几，约明月之浮槎。风雨满城，何幸两重阳之近；江山如画，尚从前赤壁之游。槁秸申酬，轮嗣布。——宋代·文天祥《回董提举中秋请宴启》
20  长风霾云莽千里，云气蓬蓬天冒水。风收云散波乍平，倒转青天作湖底。初看落日沉波红，素月欲升天敛容。舟人回首尽东望，吞吐故在冯夷宫。须臾忽自波心上，镜面横开十余丈。月光浸水水浸天，一派空明互回荡。此时骊龙潜最深，目炫不得衔珠吟。巨鱼无知作腾踔，鳞甲一动千黄金。人间此境知难必，快意翻从偶然得。遥闻渔父唱歌来，始觉中秋是今夕。——清代·查慎行《中秋夜洞庭湖对月歌》
21  明月未出群山高，瑞光千丈生白毫。一杯未尽银阙涌，乱云脱坏如崩涛。谁为天公洗眸子，应费明河千斛水。遂令冷看世间人，照我湛然心不起。西南火星如弹丸，角尾奕奕苍龙蟠。今宵注眼看不见，更许萤火争清寒。何人舣舟临古汴，千灯夜作鱼龙变。曲折无心逐浪花，低昂赴节随歌板。青荧灭没转前山，浪飐风回岂复坚。明月易低人易散，归来呼酒更重看。堂前月色愈清好，咽咽寒螀鸣露草。卷帘推户寂无人，窗下咿哑惟楚老。南都从事莫羞贫，对月题诗有几人。明朝人事随日出，恍然一梦瑶台客。——宋代·苏轼《中秋见月和子由》
22  嬴女乘鸾已上天，仁祠空在鼎湖边。 凉风遥夜清秋半，一望金波照粉田。——唐代·权德舆《八月十五日夜瑶台寺对月绝句》
1  凤吹声如隔彩霞，不知墙外是谁家。重门深锁无寻处，疑有碧桃千树花。——唐代·郎士元《听邻家吹笙》
2  绰绰下云烟，微收皓腕鲜。夜风生碧柱，春水咽红弦。翠佩轻犹触，莺枝涩未迁。芳音何更妙，清月共婵娟。——唐代·张祜《筝》
1  塞北梅花羌笛吹，淮南桂树小山词。请君莫奏前朝曲，听唱新翻杨柳枝。——唐代·刘禹锡《杨柳枝词九首·其一》
2  君歌杨叛儿，妾劝新丰酒。何许最关人，乌啼白门柳。乌啼隐杨花，君醉留妾家。博山炉中沉香火，双烟一气凌紫霞。——唐代·李白《杨叛儿》
1  日出东南隅，照我秦氏楼。秦氏有好女，自名为罗敷。罗敷喜蚕桑，采桑城南隅。青丝为笼系，桂枝为笼钩。头上倭堕髻，耳中明月珠。缃绮为下裙，紫绮为上襦。行者见罗敷，下担捋髭须。少年见罗敷，脱帽著帩头。耕者忘其犁，锄者忘其锄。来归相怨怒，但坐观罗敷。&喜蚕桑 一作：善蚕桑；相怨怒 一作：相怒怨&使君从南来，五马立踟蹰。使君遣吏往，问是谁家姝？“秦氏有好女，自名为罗敷。”“罗敷年几何？”“二十尚不足，十五颇有余”。使君谢罗敷：“宁可共载不？罗敷前致辞：“使君一何愚！使君自有妇，罗敷自有夫！”“东方千余骑，夫婿居上头。何用识夫婿？白马从骊驹，青丝系马尾，黄金络马头；腰中鹿卢剑，可值千万余。十五府小吏，二十朝大夫，三十侍中郎，四十专城居。为人洁白皙，鬑鬑颇有须。盈盈公府步，冉冉府中趋。坐中数千人，皆言夫婿殊。”&白晰 一作：白皙&——两汉·乐府诗集《陌上桑》
2  浚哲维商，长发其祥。洪水芒芒，禹敷下土方。外大国是疆，幅陨既长。有娀方将，帝立子生商。玄王桓拨，受小国是达，受大国是达。率履不越，遂视既发。相士烈烈。海外有截。帝命不违，至于汤齐。汤降不迟，圣敬日跻。昭假迟迟，上帝是祗，帝命式于九围。受小球大球，为下国缀旒，何天之休。不竞不絿，不刚不柔。敷政优优。百禄是遒。受小共大共，为下国骏厖。何天之龙，敷奏其勇。不震不动，不戁不竦，百禄是总。武王载旆，有虔秉钺。如火烈烈，则莫我敢曷。苞有三蘖，莫遂莫达。九有有截，韦顾既伐，昆吾夏桀。昔在中叶，有震且业。允也天子，降予卿士。实维阿衡，实左右商王。——先秦·佚名《商颂·长发》
3  南山有台，北山有莱。乐只君子，邦家之基。乐只君子，万寿无期。南山有桑，北山有杨。乐只君子，邦家之光。乐只君子，万寿无疆。南山有杞，北山有李。乐只君子，民之父母。乐只君子，德音不已。南山有栲，北山有杻。乐只君子，遐不眉寿。乐只君子，德音是茂。南山有枸，北山有楰。乐只君子，遐不黄耇。乐只君子，保艾尔后。——先秦·佚名《南山有台》
4  於穆清庙，肃雍显相。济济多士，秉文之德。对越在天，骏奔走在庙。不显不承，无射于人斯！——先秦·佚名《周颂·清庙》
5  蓼彼萧斯，零露湑兮。既见君子，我心写兮。燕笑语兮，是以有誉处兮。蓼彼萧斯，零露瀼瀼。既见君子，为龙为光。其德不爽，寿考不忘。蓼彼萧斯，零露泥泥。既见君子，孔燕岂弟。宜兄宜弟，令德寿岂。蓼彼萧斯，零露浓浓。既见君子，鞗革忡忡。和鸾雍雍，万福攸同。——先秦·佚名《蓼萧》
6  鱼丽于罶，鲿鲨。君子有酒，旨且多。鱼丽于罶，鲂鳢。君子有酒，多且旨。鱼丽于罶，鰋鲤。君子有酒，旨且有。物其多矣，维其嘉矣！物其旨矣，维其偕矣！物其有矣，维其时矣！——先秦·佚名《鱼丽》
7  倬彼甫田，岁取十千。我取其陈，食我农人。自古有年。今适南亩，或耘或耔。黍稷薿薿，攸介攸止，烝我髦士。以我齐明，与我牺羊，以社以方。我田既臧，农夫之庆。琴瑟击鼓，以御田祖。以祈甘雨，以介我稷黍，以穀我士女。曾孙来止，以其妇子。馌彼南亩，田畯至喜。攘其左右，尝其旨否。禾易长亩，终善且有。曾孙不怒，农夫克敏。曾孙之稼，如茨如梁。曾孙之庾，如坻如京。乃求千斯仓，乃求万斯箱。黍稷稻粱，农夫之庆。报以介福，万寿无疆。——先秦·佚名《小雅·甫田》
8  交交桑扈，有莺其羽。君子乐胥，受天之祜。交交桑扈，有莺其领。君子乐胥，万邦之屏。之屏之翰，百辟为宪。不戢不难，受福不那。兕觥其觩，旨酒思柔。彼交匪敖，万福来求。——先秦·佚名《桑扈》
9  楚楚者茨，言抽其棘。自昔何为，我艺黍稷。我黍与与，我稷翼翼。我仓既盈，我庾维亿。以为酒食，以享以祀。以妥以侑，以介景福。济济跄跄，絜尔牛羊，以往烝尝。或剥或亨，或肆或将。祝祭于祊，祀事孔明。先祖是皇，神保是飨。孝孙有庆，报以介福，万寿无疆。执爨踖踖，为俎孔硕。或燔或炙，君妇莫莫。为豆孔庶，为宾为客。献酬交错，礼仪卒度，笑语卒获。神保是格，报以介福，万寿攸酢。我孔戁矣，式礼莫愆。工祝致告，徂赉孝孙。苾芬孝祀，神嗜饮食。卜尔百福，如几如式。既齐既稷，既匡既敕。永锡尔极，时万时亿。礼仪既备，钟鼓既戒。孝孙徂位，工祝致告。神具醉止，皇尸载起。钟鼓送尸，神保聿归。诸宰君妇，废彻不迟。诸父兄弟，备言燕私。乐具入奏，以绥后禄。尔肴既将，莫怨具庆。既醉既饱，小大稽首。神嗜饮食，使君寿考。孔惠孔时，维其尽之。子子孙孙，勿替引之。——先秦·佚名《楚茨》
10  瞻彼旱麓，榛楛济济。岂弟君子，干禄岂弟。瑟彼玉瓒，黄流在中。岂弟君子，福禄攸降。鸢飞戾天，鱼跃于渊。岂弟君子，遐不作人？清酒既载，骍牡既备。以享以祀，以介景福。瑟彼柞棫，民所燎矣。岂弟君子，神所劳矣。莫莫葛藟，施于条枚。岂弟君子，求福不回。——先秦·佚名《旱麓》
11  我将我享，维羊维牛，维天其右之。仪式刑文王之典，日靖四方。伊嘏文王，既右飨之。我其夙夜，畏天之威，于时保之。——先秦·佚名《周颂·我将》
12  载芟载柞，其耕泽泽。千耦其耘，徂隰徂畛。侯主侯伯，侯亚侯旅，侯彊侯以。有嗿其馌，思媚其妇，有依其士。有略其耜，俶载南亩，播厥百谷。实函斯活，驿驿其达。有厌其杰，厌厌其苗，绵绵其麃。载获济济，有实其积，万亿及秭。为酒为醴，烝畀祖妣，不洽百礼。有飶其香。邦家之光。有椒其馨，胡考之宁。匪且有且，匪今斯今，振古如兹。——先秦·佚名《周颂·载芟》
13  时迈其邦，昊天其子之，实右序有周。薄言震之，莫不震叠。怀柔百神，及河乔岳，允王维后。明昭有周，式序在位。载戢干戈，载橐弓矢。我求懿德，肆于时夏，允王保之。——先秦·佚名《周颂·时迈》
14  有客有客，亦白其马。有萋有且，敦琢其旅。有客宿宿，有客信信。言授之絷，以絷其马。薄言追之，左右绥之。既有淫威，降福孔夷。——先秦·佚名《周颂·有客》
1  於铄王师，遵养时晦。时纯熙矣，是用大介。我龙受之，蹻蹻王之造。载用有嗣，实维尔公允师。——先秦·佚名《周颂·酌》
1  寂寞柴门村落里，也教插柳记年华。禁烟不到粤人国，上冢亦携庞老家。汉寝唐陵无麦饭，山溪野径有梨花。一樽径籍青苔卧，莫管城头奏暮笳。——宋代·赵元镇《寒食书事》
1  居庸关上子规啼，饮马流泉落日低。雨雪自飞千嶂外，榆林只隔数峰西。——清代·朱彝尊《出居庸关》
2  曾为流离惯别家，等闲挥袂客天涯。灯前一觉江南梦，惆怅起来山月斜。——唐代·韦庄《含山店梦觉作》
1  莫笑农家腊酒浑，丰年留客足鸡豚。山重水复疑无路，柳暗花明又一村。箫鼓追随春社近，衣冠简朴古风存。从今若许闲乘月，拄杖无时夜叩门。——宋代·陆游《游山西村》
2  绿遍山原白满川，子规声里雨如烟。乡村四月闲人少，才了蚕桑又插田。——宋代·翁卷《乡村四月》
3  草长莺飞二月天，拂堤杨柳醉春烟。儿童散学归来早，忙趁东风放纸鸢。——清代·高鼎《村居》
4  霜草苍苍虫切切，村南村北行人绝。 独出门前望野田，月明荞麦花如雪。 ——唐代·白居易《村夜》
5  野外罕人事，穷巷寡轮鞅。白日掩荆扉，虚室绝尘想。时复墟曲中，披草共来往。相见无杂言，但道桑麻长。桑麻日已长，我土日已广。常恐霜霰至，零落同草莽。——魏晋·陶渊明《归园田居·其二》
6  篱外谁家不系船，春风吹入钓鱼湾。 小童疑是有村客，急向柴门去却关。——唐代·崔道融《溪居即事》
7  水绕陂田竹绕篱，榆钱落尽槿花稀。夕阳牛背无人卧，带得寒鸦两两归。——宋代·张舜民《村居》
8  钓罢归来不系船，江村月落正堪眠。 纵然一夜风吹去，只在芦花浅水边。——唐代·司空曙《江村即事》
9  巴女骑牛唱竹枝，藕丝菱叶傍江时。不愁日暮还家错，记得芭蕉出槿篱。——唐代·于鹄《巴女谣》
10  绿桑高下映平川，赛罢田神笑语喧。林外鸣鸠春雨歇，屋头初日杏花繁。——宋代·欧阳修《田家》
11  布谷飞飞劝早耕，舂锄扑扑趁春睛。千层石树遥行路，一带山田放水声。——清代·姚鼐《山行·布谷飞飞劝早耕》
12  小桃无主自开花，烟草茫茫带晚鸦。几处败垣围故井，向来一一是人家。——宋代·戴复古《淮村兵后》
13  峥嵘赤云西，日脚下平地。柴门鸟雀噪，归客千里至。妻孥怪我在，惊定还拭泪。世乱遭飘荡，生还偶然遂！邻人满墙头，感叹亦歔欷。夜阑更秉烛，相对如梦寐。晚岁迫偷生，还家少欢趣。娇儿不离膝：畏我复却去。忆昔好追凉，故绕池边树。萧萧北风劲，抚事煎百虑。赖知禾黍收，已觉糟床注。如今足斟酌，且用慰迟暮。群鸡正乱叫，客至鸡斗争。驱鸡上树木，始闻叩柴荆。父老四五人，问我久远行。手中各有携，倾榼浊复清。莫辞酒味薄，黍地无人耕。兵戈既未息，儿童尽东征。请为父老歌，艰难愧深情。歌罢仰天叹，四座泪纵横。——唐代·杜甫《羌村》
14  柴门寂寂黍饭馨，山家烟火春雨晴。庭花蒙蒙水泠泠，小儿啼索树上莺。水香塘黑蒲森森，鸳鸯鸂鶒如家禽。前村后垄桑柘深，东邻西舍无相侵。蚕娘洗茧前溪渌，牧童吹笛和衣浴。山翁留我宿又宿，笑指西坡瓜豆熟。——唐代·贯休《春晚书山家屋壁二首》
1  岁晚相与馈问为馈岁酒食相邀呼为别岁至除夜达旦不眠为守岁蜀之风俗如是余官于岐下岁暮思归而不可得故为此三诗以寄子由馈岁农功各已收，岁事得相佐。为欢恐无及，假物不论货。山川随出产，贫富称小大。置盘巨鲤横，发笼双兔卧。富人事华靡，彩绣光翻座。贫者愧不能，微挚出舂磨。官居故人少，里巷佳节过。亦欲举乡风，独唱无人和。别岁故人适千里，临别尚迟迟。人行犹可复，岁行那可追！问岁安所之？远在天一涯。已逐东流水，赴海归无时。东邻酒初熟，西舍豕亦肥。且为一日欢，慰此穷年悲。勿嗟旧岁别，行与新岁辞。去去勿回顾，还君老与衰。守岁欲知垂尽岁，有似赴壑蛇。修鳞半已没，去意谁能遮？况欲系其尾，虽勤知奈何！儿童强不睡，相守夜讙哗。晨鸡且勿唱，更鼓畏添挝。坐久灯烬落，起看北斗斜。明年岂无年？心事恐蹉跎。努力尽今夕，少年犹可夸。——宋代·苏轼《馈岁》
1  有客乘舸自忠州，遣骑安置瀼西头。古堂本买藉疏豁，借汝迁居停宴游。云石荧荧高叶曙，风江飒飒乱帆秋。却为姻娅过逢地，许坐曾轩数散愁。——唐代·杜甫《简吴郎司法》
2  苜蓿峰边逢立春，胡芦河上泪沾巾。闺中只是空相忆，不见沙场愁杀人。——唐代·岑参《题苜蓿峰寄家人》
1  人生识字忧患始，姓名粗记可以休。何用草书夸神速，开卷惝恍令人愁。我尝好之每自笑，君有此病何年瘳。自言其中有至乐，适意无异逍遥游。近者作堂名醉墨，如饮美酒销百忧。乃知柳子语不妄，病嗜土炭如珍羞。君于此艺亦云至，堆墙败笔如山丘。兴来一挥百纸尽，骏马倏忽踏九州。我书意造本无法，点画信手烦推求。胡为议论独见假，只字片纸皆藏收。不减钟张君自足，下方罗赵我亦优。不须临池更苦学，完取绢素充衾裯。——宋代·苏轼《石苍舒醉墨堂》
2  兰亭茧纸入昭陵，世间遗迹犹龙腾。颜公变法出新意，细筋入骨如秋鹰。徐家父子亦秀绝，字外出力中藏棱。峄山传刻典刑在，千载笔法留阳冰。杜陵评书贵瘦硬，此论未公吾不凭。短长肥瘦各有态，玉环飞燕谁敢憎。吴兴太守真好古，购买断缺挥缣缯。龟趺入座螭隐壁，空斋昼静闻登登。奇踪散出走吴越，胜事传说夸友朋。书来讫诗要自写，为把栗尾书溪藤。后来视今犹视昔，过眼百年如风灯。他年刘郎忆贺监，还道同时须服膺。——宋代·苏轼《孙莘老求墨妙亭诗》
3  胸中磊落藏五兵，欲试无路空峥嵘。酒为旗鼓笔刀槊，势从天落银河倾。端溪石池浓作墨，烛光相射飞纵横。须臾收卷复把酒，如见万里烟尘清。丈夫身在要有立，逆虏运尽行当平。何时夜出五原塞，不闻人语闻鞭声。——宋代·陆游《题醉中所作草书卷后》
1  结交在相知，骨肉何必亲。甘言无忠实，世薄多苏秦。从风暂靡草，富贵上升天。不见山巅树，摧杌下为薪。岂甘井中泥？上出作埃尘。——两汉·佚名《箜篌谣》
1  故园今夕是元宵，独向蛮村坐寂寥。赖有遗经堪作伴，喜无车马过相邀。春还草阁梅先动，月满虚庭雪未消。堂上花灯诸第集，重闱应念一身遥。去年今日卧燕台，铜鼓中宵隐地雷。月傍苑楼灯影暗，风传阁道马蹄回。炎荒万里频回首，羌笛三更谩自哀。尚忆先朝多乐事，孝皇曾为两宫开。——明代·王守仁《元夕二首》
2  骥子好男儿，前年学语时。问知人客姓，诵得老夫诗。世乱怜渠小，家贫仰母慈。鹿门携不遂，雁足系难期。天地军麾满，山河战角悲。傥归免相失，见日敢辞迟。——唐代·杜甫《遣兴》
3  感时思弟妹，不寐百忧生。万里经年别，孤灯此夜情。病容非旧日，归思逼新正。早晚重欢会，羁离各长成。——唐代·白居易《除夜寄弟妹》
1  煮豆燃豆萁，豆在釜中泣。本是同根生，相煎何太急？（版本一）煮豆持作羹，漉菽以为汁。萁在釜下燃，豆在釜中泣。本自同根生，相煎何太急？（版本二）——两汉·曹植《七步诗》
2  始我来京师，止携一束书。辛勤三十年，以有此屋庐。此屋岂为华，于我自有余。中堂高且新，四时登牢蔬。前荣馔宾亲，冠婚之所于。庭内无所有，高树八九株。有藤娄络之，春华夏阴敷。东堂坐见山，云风相吹嘘。松果连南亭，外有瓜芋区。西偏屋不多，槐榆翳空虚。山鸟旦夕鸣，有类涧谷居。主妇治北堂，膳服适戚疏。恩封高平君，子孙从朝裾。开门问谁来，无非卿大夫。不知官高卑，玉带悬金鱼。问客之所为，峨冠讲唐虞。酒食罢无为，棋槊以相娱。凡此座中人，十九持钧枢。又问谁与频，莫与张樊如。来过亦无事，考评道精粗。跹跹媚学子，墙屏日有徒。以能问不能，其蔽岂可祛。嗟我不修饰，事与庸人俱。安能坐如此，比肩于朝儒。诗以示儿曹，其无迷厥初。——唐代·韩愈《示儿》
3  黄初四年五月，白马王、任城王与余俱朝京师、会节气。到洛阳，任城王薨。至七月，与白马王还国。后有司以二王归藩，道路宜异宿止，意毒恨之。盖以大别在数日，是用自剖，与王辞焉，愤而成篇。谒帝承明庐，逝将归旧疆。清晨发皇邑，日夕过首阳。伊洛广且深，欲济川无梁。泛舟越洪涛，怨彼东路长。顾瞻恋城阙，引领情内伤。太谷何寥廓，山树郁苍苍。霖雨泥我涂，流潦浩纵横。中逵绝无轨，改辙登高岗。修坂造云日，我马玄以黄。玄黄犹能进，我思郁以纡。郁纡将何念，亲爱在离居。本图相与偕，中更不克俱。鸱枭鸣衡轭，豺狼当路衢。苍蝇间白黑，谗巧令亲疏。欲还绝无蹊，揽辔止踟蹰。踟蹰亦何留？相思无终极。秋风发微凉，寒蝉鸣我侧。原野何萧条，白日忽西匿。归鸟赴乔林，翩翩厉羽翼。孤兽走索群，衔草不遑食。感物伤我怀，抚心长太息。太息将何为，天命与我违。奈何念同生，一往形不归。孤魂翔故域，灵柩寄京师。存者忽复过，亡殁身自衰。人生处一世，去若朝露晞。年在桑榆间，影响不能追。自顾非金石，咄唶令心悲。心悲动我神，弃置莫复陈。丈夫志四海，万里犹比邻。恩爱苟不亏，在远分日亲。何必同衾帱，然后展慇懃。忧思成疾疢，无乃儿女仁。仓卒骨肉情，能不怀苦辛？苦辛何虑思，天命信可疑。虚无求列仙，松子久吾欺。变故在斯须，百年谁能持？离别永无会，执手将何时？王其爱玉体，俱享黄髪期。收泪即长路，援笔从此辞。——魏晋·曹植《赠白马王彪·并序》
4  关山客子路，花柳帝王城。此中一分手，相顾怜无声。——唐代·卢照邻《送二兄入蜀》
1  白帝城头春草生，白盐山下蜀江清。南人上来歌一曲，北人莫上动乡情。山桃红花满上头，蜀江春水拍山流。花红易衰似郎意，水流无限似侬愁。江上朱楼新雨晴，瀼西春水縠文生。桥东桥西好杨柳，人来人去唱歌行。日出三竿春雾消，江头蜀客驻兰桡。凭寄狂夫书一纸，信在成都万里桥。两岸山花似雪开，家家春酒满银杯。昭君坊中多女伴，永安宫外踏青来。城西门前滟滪堆，年年波浪不能摧。懊恼人心不如石，少时东去复西来。瞿塘嘈嘈十二滩，此中道路古来难。长恨人心不如水，等闲平地起波澜。巫峡苍苍烟雨时，清猿啼在最高枝。个里愁人肠自断，由来不是此声悲。山上层层桃李花，云间烟火是人家。银钏金钗来负水，长刀短笠去烧畲。——唐代·刘禹锡《竹枝词九首》
1  墙角数枝梅，凌寒独自开。遥知不是雪，为有暗香来。——宋代·王安石《梅花》
2  江南有丹橘，经冬犹绿林。岂伊地气暖？自有岁寒心。可以荐嘉客，奈何阻重深。运命惟所遇，循环不可寻。徒言树桃李，此木岂无阴？——唐代·张九龄《感遇·江南有丹橘》
1  暮投石壕村，有吏夜捉人。老翁逾墙走，老妇出门看。吏呼一何怒，妇啼一何苦。听妇前致词，三男邺城戍。一男附书至，二男新战死。存者且偷生，死者长已矣。室中更无人，惟有乳下孙。有孙母未去，出入无完裙。老妪力虽衰，请从吏夜归。急应河阳役，犹得备晨炊。夜久语声绝，如闻泣幽咽。天明登前途，独与老翁别。——唐代·杜甫《石壕吏》
2  孟冬十月，北风徘徊，天气肃清，繁霜霏霏。鵾鸡晨鸣，鸿雁南飞，鸷鸟潜藏，熊罴窟栖。钱镈停置，农收积场。逆旅整设，以通贾商。幸甚至哉！歌以咏志。——魏晋·曹操《冬十月》
3  西上莲花山，迢迢见明星。素手把芙蓉，虚步蹑太清。霓裳曳广带，飘拂升天行。邀我登云台，高揖卫叔卿。恍恍与之去，驾鸿凌紫冥。俯视洛阳川，茫茫走胡兵。流血涂野草，豺狼尽冠缨。——唐代·李白《古风·其十九》
4  我兄征辽东，饿死青山下。今我挽龙舟，又阻隋堤道。方今天下饥，路粮无些小。前去三千程，此身安可保！寒骨枕荒沙，幽魂泣烟草。悲损门内妻，望断吾家老。安得义男儿，焚此无主尸。引其孤魂回，负其白骨归！——隋代·佚名《挽舟者歌》
5  门有万里客，问君何乡人。褰裳起从之，果得心所亲。挽裳对我泣，太息前自陈。本是朔方士，今为吴越民。行行将复行，去去适西秦。——魏晋·曹植《门有万里客行》
6  涩滩鸣嘈嘈，两山足猿猱。白波若卷雪，侧足不容舠。渔子与舟人，撑折万张篙。——唐代·李白《下泾县陵阳溪至涩滩》
7  狗吠何喧喧，有吏来在门。披衣出门应，府记欲得钱。语穷乞请期，吏怒反见尤。旋步顾家中，家中无可为。思往从邻贷，邻人言已匮。钱钱何难得，令我独憔悴。——两汉·佚名《刺巴郡守诗》
8  八方各异气，千里殊风雨。剧哉边海民，寄身于草墅。妻子象禽兽，行止依林阻。柴门何萧条，狐兔翔我宇。——魏晋·曹植《泰山梁甫行》
9  蓐食徇所务，驱牛向东阡。鸡鸣村巷白，夜色归暮田。札札耒耜声，飞飞来乌鸢。竭兹筋力事，持用穷岁年。尽输助徭役，聊就空自眠。子孙日已长，世世还复然。篱落隔烟火，农谈四邻夕。庭际秋虫鸣，疏麻方寂历。蚕丝尽输税，机杼空倚壁。里胥夜经过，鸡黍事筵席。各言官长峻，文字多督责。东乡后租期，车毂陷泥泽。公门少推恕，鞭朴恣狼藉。努力慎经营，肌肤真可惜。迎新在此岁，唯恐踵前迹。古道饶蒺藜，萦回古城曲。蓼花被堤岸，陂水寒更绿。是时收获竟，落日多樵牧。风高榆柳疏，霜重梨枣熟。行人迷去住，野鸟竞栖宿。田翁笑相念，昏黑慎原陆。今年幸少丰，无厌饘与粥。——唐代·柳宗元《田家三首》
10  起来望南山，山火烧山田。微红夕如灭，短焰复相连。差差向岩石，冉冉凌青壁。低随回风尽，远照檐茅赤。邻翁能楚言，倚锸欲潸然。自言楚越俗，烧畲为早田。豆苗虫促促，篱上花当屋。废栈豕归栏，广场鸡啄粟。新年春雨晴，处处赛神声。持钱就人卜，敲瓦隔林鸣。卜得山上卦，归来桑枣下。吹火向白茅，腰镰映赪蔗。风驱槲叶烟，槲树连平山。迸星拂霞外，飞烬落阶前。仰面呻复嚏，鸦娘咒丰岁。谁知苍翠容，尽作官家税。——唐代·温庭筠《烧歌》
1  佳节清明桃李笑，野田荒冢只生愁。雷惊天地龙蛇蛰，雨足郊原草木柔。人乞祭余骄妾妇，士甘焚死不公侯。贤愚千载知谁是，满眼蓬蒿共一丘。——宋代·黄庭坚《清明》
2  少年佳节倍多情，老去谁知感慨生；不效艾符趋习俗，但祈蒲酒话升平。鬓丝日日添白头，榴锦年年照眼明；千载贤愚同瞬息，几人湮没几垂名。——唐代·殷尧藩《端午日》
3  花非花，雾非雾。夜半来，天明去。来如春梦几多时？去似朝云无觅处。——唐代·白居易《花非花》
4  人生不相见，动如参与商。今夕复何夕，共此灯烛光。少壮能几时，鬓发各已苍。访旧半为鬼，惊呼热中肠。焉知二十载，重上君子堂。昔别君未婚，儿女忽成行。怡然敬父执，问我来何方。问答未及已，儿女罗酒浆。夜雨剪春韭，新炊间黄粱。主称会面难，一举累十觞。十觞亦不醉，感子故意长。明日隔山岳，世事两茫茫。——唐代·杜甫《赠卫八处士》
5  秋风起兮白云飞，草木黄落兮雁南归。兰有秀兮菊有芳，怀佳人兮不能忘。泛楼船兮济汾河，横中流兮扬素波。箫鼓鸣兮发棹歌，欢乐极兮哀情多。少壮几时兮奈老何！——两汉·刘彻《秋风辞》
6  人生无根蒂，飘如陌上尘。分散逐风转，此已非常身。落地为兄弟，何必骨肉亲！得欢当作乐，斗酒聚比邻。盛年不重来，一日难再晨。及时当勉励，岁月不待人。——魏晋·陶渊明《杂诗》
7  琉璃钟，琥珀浓，小槽酒滴真珠红。烹龙炮凤玉脂泣，罗帏绣幕围香风。吹龙笛，击鼍鼓；皓齿歌，细腰舞。况是青春日将暮，桃花乱落如红雨。劝君终日酩酊醉，酒不到刘伶坟上土。——唐代·李贺《将进酒》
8  芳原绿野恣行事，春入遥山碧四围。兴逐乱红穿柳巷，困临流水坐苔矶。莫辞盏酒十分劝，只恐风花一片飞。况是清明好天气，不妨游衍莫忘归。——宋代·程颢《郊行即事》
9  人生到处知何似，应似飞鸿踏雪泥。泥上偶然留指爪，鸿飞那复计东西。老僧已死成新塔，坏壁无由见旧题。往日崎岖还记否，路长人困蹇驴嘶。——宋代·苏轼《和子由渑池怀旧》
10  白日何短短，百年苦易满。苍穹浩茫茫，万劫太极长。麻姑垂两鬓，一半已成霜。天公见玉女，大笑亿千场。吾欲揽六龙，回车挂扶桑。北斗酌美酒，劝龙各一觞。富贵非所愿，与人驻颜光。——唐代·李白《短歌行》
11  梨花淡白柳深青，柳絮飞时花满城。惆怅东栏一株雪，人生看得几清明。——宋代·苏轼《东栏梨花》
12  怅恨独策还，崎岖历榛曲。山涧清且浅，可以濯吾足。漉我新熟酒，只鸡招近局。日入室中暗，荆薪代明烛。欢来苦夕短，已复至天旭。——魏晋·陶渊明《归园田居·其五》
13  书当快意读易尽，客有可人期不来。世事相违每如此，好怀百岁几回开？——宋代·陈师道《绝句·书当快意读易尽》
14  旷野饶悲风，飕飕黄蒿草。系马倚白杨，谁知我怀抱。 所是同袍者，相逢尽衰老。北登汉家陵，南望长安道。 下有枯树根，上有鼯鼠窠。高皇子孙尽，千载无人过。 宝玉频发掘，精灵其奈何。人生须达命，有酒且长歌。——唐代·王昌龄《长歌行》
15  得即高歌失即休，多愁多恨亦悠悠。今朝有酒今朝醉，明日愁来明日愁。——唐代·罗隐《自遣》
16  有耳莫洗颍川水，有口莫食首阳蕨。含光混世贵无名，何用孤高比云月？吾观自古贤达人，功成不退皆殒身。子胥既弃吴江上，屈原终投湘水滨。陆机雄才岂自保？李斯税驾苦不早。华亭鹤唳讵可闻？上蔡苍鹰何足道？君不见吴中张翰称达生，秋风忽忆江东行。且乐生前一杯酒，何须身后千载名？——唐代·李白《行路难·其三》
17  久去山泽游，浪莽林野娱。试携子侄辈，披榛步荒墟。徘徊丘垄间，依依昔人居。井灶有遗处，桑竹残朽株。借问采薪者，此人皆焉如？薪者向我言，死没无复余。一世异朝市，此语真不虚。人生似幻化，终当归空无。——魏晋·陶渊明《归园田居·其四》
18  闲来无事不从容，睡觉东窗日已红。万物静观皆自得，四时佳兴与人同。道通天地有形外，思入风云变态中。富贵不淫贫贱乐，男儿到此是豪雄。——宋代·程颢《秋日》
19  东城高且长，逶迤自相属。回风动地起，秋草萋已绿。四时更变化，岁暮一何速！晨风怀苦心，蟋蟀伤局促。荡涤放情志，何为自结束？燕赵多佳人，美者颜如玉。被服罗裳衣，当户理清曲。音响一何悲！弦急知柱促。驰情整巾带，沉吟聊踯躅。思为双飞燕，衔泥巢君屋。——两汉·佚名《东城高且长》
20  回车驾言迈，悠悠涉长道。四顾何茫茫，东风摇百草。所遇无故物，焉得不速老。盛衰各有时，立身苦不早。人生非金石，岂能长寿考？奄忽随物化，荣名以为宝。——两汉·佚名《回车驾言迈》
21  终日昏昏醉梦间，忽闻春尽强登山。因过竹院逢僧话，又得浮生半日闲。——唐代·李涉《题鹤林寺僧舍》
22  池上柳依依，柳边人掩扉。蝶随花片落，燕拂水纹飞。试数交游看，方惊笑语稀。一年春又尽，倚杖对斜晖。——宋代·左纬《春晚》
23  人生无百岁，百岁复如何？古来英雄士，各已归山河。——明代·刘基《绝句·人生无百岁》
24  少闻鸡声眠，老听鸡声起。千古万代人，消磨数声里。——清代·魏源《晓窗》
25  置酒高殿上，亲交从我游。中厨办丰膳，烹羊宰肥牛。秦筝何慷慨，齐瑟和且柔。阳阿奏奇舞，京洛出名讴。乐饮过三爵，缓带倾庶羞。主称千金寿，宾奉万年酬。久要不可忘，薄终义所尤。谦谦君子德，磬折欲何求。惊风飘白日，光景驰西流。盛时不再来，百年忽我遒。生存华屋处，零落归山丘。先民谁不死，知命复何忧？——魏晋·曹植《箜篌引》
26  置酒高堂，悲歌临觞。人寿几何，逝如朝霜。时无重至，华不再阳。苹以春晖，兰以秋芳。来日苦短，去日苦长。今我不乐，蟋蟀在房。乐以会兴，悲以别章。岂曰无感，忧为子忘。我酒既旨，我肴既臧。短歌可咏，长夜无荒。——魏晋·陆机《短歌行》
27  倒泻银河事有无，掀天浊浪只须臾。人间更有风涛险，翻说黄河是畏途。——明代·宋琬《渡黄河》
28  天地相震荡，回薄不知穷。人物禀常格，有始必有终。年时俯仰过，功名宜速崇。壮士怀愤激，安能守虚冲？乘我大宛马，抚我繁弱弓。长剑横九野，高冠拂玄穹。慷慨成素霓，啸咤起清风。震响骇八荒，奋威曜四戎。濯鳞沧海畔，驰骋大漠中。独步圣明世，四海称英雄。——魏晋·张华《壮士篇》
29  天地无穷极，阴阳转相因。人居一世间，忽若风吹尘。愿得展功勤，输力于明君。怀此王佐才，慷慨独不群。鳞介尊神龙，走兽宗麒麟。虫兽犹知德，何况于士人。孔氏删诗书，王业粲已分。骋我径寸翰，流藻垂华芬。——魏晋·曹植《薤露》
30  天马来出月支窟，背为虎文龙翼骨。嘶青云，振绿发，兰筋权奇走灭没。腾昆仑，历西极，四足无一蹶。鸡鸣刷燕晡秣越，神行电迈蹑慌惚。天马呼，飞龙趋，目明长庚臆双凫。尾如流星首渴乌，口喷红光汗沟朱。曾陪时龙蹑天衢，羁金络月照皇都。逸气棱棱凌九区，白璧如山谁敢沽。回头笑紫燕，但觉尔辈愚。天马奔，恋君轩，駷跃惊矫浮云翻。万里足踯躅，遥瞻阊阖门。不逢寒风子，谁采逸景孙。白云在青天，丘陵远崔嵬。盐车上峻坂，倒行逆施畏日晚。伯乐翦拂中道遗，少尽其力老弃之。愿逢田子方，恻然为我悲。虽有玉山禾，不能疗苦饥。严霜五月凋桂枝，伏枥衔冤摧两眉。请君赎献穆天子，犹堪弄影舞瑶池。——唐代·李白《天马歌》
31  寒食时看郭外春，野人无处不伤神。平原累累添新冢，半是去年来哭人。——五代·云表《寒食诗》
32  强饭日逾瘦，狭衣秋已寒。儿童漫相忆，行路岂知难。露气入茅屋，溪声喧石滩。山中夜来月，到晓不曾看。——金朝·元好问《倪庄中秋》
33  相携话别郑原上，共道长途怕雪泥。归骑还寻大梁陌，行人已度古崤西。曾为县吏民知否？旧宿僧房壁共题。遥想独游佳味少，无方骓马但鸣嘶。——宋代·苏辙《怀渑池寄子瞻兄》
34  天上浮云如白衣，斯须变幻如苍狗。古往今来共一时，人生万事无不有。近者抉眼去其夫，河东女儿身姓柳。丈夫正色动引经，酆城客子王季友。群书万卷常暗诵，孝经一通看在手。贫穷老瘦家卖屐，好事就之为携酒。豫章太守高帝孙，引为宾客敬颇久。闻道三年未曾语，小心恐惧闭其口。太守得之更不疑，人生反覆看亦丑。明月无瑕岂容易，紫气郁郁犹冲斗。时危可仗真豪俊，二人得置君侧否。太守顷者领山南，邦人思之比父母。王生早曾拜颜色，高山之外皆培塿。用为羲和天为成，用平水土地为厚。王也论道阻江湖，李也丞疑旷前后。死为星辰终不灭，致君尧舜焉肯朽。吾辈碌碌饱饭行，风后力牧长回首。——唐代·杜甫《可叹》
35  逝矣经天日，悲哉带地川。寸阴无停晷，尺波岂徒旋。年往迅劲矢，时来亮急弦。远期鲜克及，盈数固希全。容华夙夜零，体泽坐自捐。兹物苟难停，吾寿安得延。俛仰逝将过，倏忽几何间。慷慨亦焉诉，天道良自然。但恨功名薄，竹帛无所宣。迨及岁未暮，长歌乘我闲。——魏晋·陆机《长歌行》
36  春庭聊纵望，楼台自相隐。窗梅落晚花，池竹开初荀。泉鸣知水急，云来觉山近。不愁花不飞，到畏花飞尽。——南北朝·萧悫《春庭晚望》
37  小奴缚鸡向市卖，鸡被缚急相喧争。家中厌鸡食虫蚁，不知鸡卖还遭烹。虫鸡于人何厚薄，我斥奴人解其缚。鸡虫得失无了时，注目寒江倚山阁。——唐代·杜甫《缚鸡行》
38  松子栖金华，安期入蓬海。此人古之仙，羽化竟何在。浮生速流电，倏忽变光彩。天地无凋换，容颜有迁改。对酒不肯饮，含情欲谁待。——唐代·李白《对酒行》
39  绿杉野屋，落日气清。脱巾独步，时闻鸟声。鸿雁不来，之子远行。所思不远，若为平生。海风碧云，夜渚月明。如有佳语，大河前横。——唐代·司空图《诗品二十四则·沈著》
40  奉君金巵之美酒，瑇瑁玉匣之雕琴。七彩芙蓉之羽帐，九华蒲萄之锦衾。红颜零落岁将暮，寒光宛转时欲沉。愿君裁悲且减思，听我扺节行路吟。不见柏梁、铜雀上，宁闻古时清吹音。洛阳名工铸为金博山，千斵复万镂，上刻秦女携手仙。承君清夜之欢娱，列置帐里明烛前。外发龙鳞之丹彩，内含麝芬之紫烟。如今君心一朝异，对此长叹终百年。璇闺玉墀上椒阁，文窗绣户垂罗幕。中有一人字金兰，被服纤罗采芳藿。春燕差池风散梅，开帏对景弄禽爵。含歌揽涕恒抱愁，人生几时得为乐。宁作野中之双凫，不愿云间之别鹤。泻水置平地，各自东西南北流。人生亦有命，安能行叹复坐愁？酌酒以自宽，举杯断绝歌路难。心非木石岂无感，吞声踯躅不敢言。君不见河边草，冬时枯死春满道。君不见城上日，今暝没尽去，明朝复更出。今我何时当得然，一去永灭入黄泉。人生苦多欢乐少，意气敷腴在盛年。且愿得志数相就，床头恒有沽酒钱。功名竹帛非我事，存亡贵贱付皇天。对案不能食，拔剑击柱长叹息。丈夫生世会几时，安能蹀躞垂羽翼?弃置罢官去，还家自休息。朝出与亲辞，暮还在亲侧。弄儿床前戏，看妇机中织。自古圣贤尽贫贱，何况我辈孤且直!愁思忽而至，跨马出北门。举头四顾望，但见松柏荆棘郁樽樽。中有一鸟名杜鹃，言是古时蜀帝魂。声音哀苦鸣不息，羽毛憔悴似人髠。飞走树间啄虫蚁，岂忆往日天子尊。念此死生变化非常理，中心恻怆不能言。中庭五株桃，一株先作花。阳春妖冶二三月，从风簸荡落西家。西家思妇见悲惋，零泪沾衣抚心叹。初送我君出户时，何言淹留节回换。床席生尘明镜垢，纤腰瘦削发蓬乱。人生不得恒称悲，惆怅徙倚至夜半。锉蘖染黄丝，黄丝历乱不可治。昔我与君始相值，尔时自谓可君意。结带与我言，死生好恶不相置。今日见我颜色衰，意中索寞与先异。还君金钗瑇瑁簪，不忍见之益愁思。君不见蕣华不终朝，须臾淹冉零落销。盛年妖艳浮华辈，不久亦当诣冢头。一去无还期，千秋万岁无音词。孤魂茕茕空陇间，独魄徘徊遶坟基。但闻风声野鸟吟，忆平生盛年时。为此令人多悲悒，君当纵意自熙怡。君不见枯箨走阶庭，何时复青著故茎。君不见亡灵蒙享祀，何时倾杯竭壶罂。君当见此起忧思，宁及得与时人争。人生倐忽如绝电，华年盛德几时见。但令纵意存高尚，旨酒嘉肴相胥讌。持此从朝竟夕暮，差得亡忧消愁怖。胡为惆怅不得已，难尽此曲令君忤。今年阳初花满林，明年冬末雪盈岑。推移代谢纷交转，我君边戍独稽沉。执袂分别已三载，迩来寂淹无分音。朝悲惨惨遂成滴，暮思遶遶最伤心。膏沐芳余久不御，蓬首乱鬓不设簪。徒飞轻埃舞空帷，粉筐黛器靡复遗。自生留世苦不幸，心中惕惕恒怀悲。春禽喈喈旦暮鸣，最伤君子忧思情。我初辞家从军侨，荣志溢气干云霄。流浪渐冉经三龄，忽有白发素髭生。今暮临水拔已尽，明日对镜复已盈。但恐羁死为鬼客，客思寄灭生空精。每怀旧乡野，念我旧人多悲声。忽见过客问何我，宁知我家在南城。答云我曾居君乡，知君游宦在此城。我行离邑已万里，今方羁役去远征。来时闻君妇，闺中孀居独宿有贞名。亦云悲朝泣闲房，又闻暮思泪沾裳。形容憔悴非昔悦，蓬鬓衰颜不复妆。见此令人有余悲，当愿君怀不暂忘。君不见少壮从军去，白首流离不得还。故乡窅窅日夜隔，音尘断绝阻河关。朔风萧条白云飞，胡笳哀急边气寒。听此愁人兮奈何，登山远望得留颜。将死胡马迹，宁见妻子难。男儿生世轗轲欲何道，绵忧摧抑起长叹。君不见柏梁台，今日丘墟生草莱。君不见阿房宫，寒云泽雉栖其中。歌妓舞女今谁在，高坟垒垒满山隅。长袖纷纷徒竞世，非我昔时千金躯。随酒逐乐任意去，莫令含叹下黄垆。君不见冰上霜，表里阴且寒。虽蒙朝日照，信得几时安。民生故如此，谁令摧折强相看。年去年来自如削，白发零落不胜冠。君不见春鸟初至时，百草含青俱作花。寒风萧索一旦至，竟得几时保光华。日月流迈不相饶，令我愁思怨恨多。诸君莫叹贫，富贵不由人。丈夫四十强而仕，余当二十弱冠辰。莫言草木委冬雪，会应苏息遇阳春。对酒叙长篇，穷途运命委皇天。但愿樽中酒酝满，莫惜床头百个钱。直得优游卒一岁，何劳辛苦事百年。——南北朝·鲍照《拟行路难十八首》
41  贵贱贤愚，莫不营营以惜生，斯甚惑焉；故极陈形影之苦，言神辨自然以释之。好事君子，共取其心焉。形赠影天地长不没，山川无改时。草木得常理，霜露荣悴之。谓人最灵智，独复不如兹。适见在世中，奄去靡归期。奚觉无一人，亲识岂相思。但余平生物，举目情凄洏。我无腾化术，必尔不复疑。愿君取吾言，得酒莫苟辞。影答形存生不可言，卫生每苦拙。诚愿游昆华，邈然兹道绝。与子相遇来，未尝异悲悦。憩荫若暂乖，止日终不别。此同既难常，黯尔俱时灭。身没名亦尽，念之五情热。立善有遗爱，胡为不自竭？酒云能消忧，方此讵不劣！神释大钧无私力，万理自森著。人为三才中，岂不以我故。与君虽异物，生而相依附。结托既喜同，安得不相语。三皇大圣人，今复在何处？彭祖爱永年，欲留不得住。老少同一死，贤愚无复数。日醉或能忘，将非促龄具？立善常所欣，谁当为汝誉？甚念伤吾生，正宜委运去。纵浪大化中，不喜亦不惧。应尽便须尽，无复独多虑。——魏晋·陶渊明《形影神三首》
42  朝阳不再盛，白日忽西幽。去此若俯仰，如何似九秋。人生若尘露，天道邈悠悠。齐景升丘山，涕泗纷交流。孔圣临长川，惜逝忽若浮。去者余不及，来者吾不留。愿登太华山，上与松子游。渔父知世患，乘流泛轻舟。——魏晋·阮籍《咏怀八十二首·其三十二》
43  捍索桅竿立啸空，篙师酣寝浪花中。故应菅蒯知心腹，弱缆能争万里风。此生归路愈茫然，无数青山水拍天。犹有小船来卖饼，喜闻墟落在山前。我行都是退之诗，真有人家水半扉。千顷桑麻在船底，空余石发挂鱼衣。日轮亭午汗珠融，谁识南讹长养功。暴雨过云聊一快，未妨明月却当空。卧看落月横千丈，起唤清风得半帆。且并水村欹侧过，人间何处不巉岩。——宋代·苏轼《慈湖夹阻风》
44  路出大梁城，关河开晓晴。日翻龙窟动，风扫雁沙平。倚剑嗟身事，张帆快旅情。茫茫不知处，空外棹歌声。——明代·谢榛《渡黄河》
45  待月月未出，望江江自流。倏忽城西郭，青天悬玉钩。素华虽可揽，清景不同游。耿耿金波里，空瞻鳷鹊楼。——唐代·李白《挂席江上待月有怀》
46  击筑饮美酒，剑歌易水湄。经过燕太子，结托并州儿。少年负壮气，奋烈自有时。因击鲁句践，争博勿相欺。五陵年少金市东，银鞍白马度春风。落花踏尽游何处，笑入胡姬酒肆中。——唐代·李白《少年行二首》
47  鹳雀楼西百尺樯，汀洲云树共茫茫，汉家箫鼓空流水，魏国山河半夕阳。事去千年犹恨速，愁来一日即为长。风烟并起思归望，远目非春亦自伤。——唐代·李益《同崔邠登鹳雀楼》
48  宛溪霜夜听猿愁，去国长如不系舟。独怜一雁飞南海，却羡双溪解北流。高人屡解陈蕃榻，过客难登谢脁楼。此处别离同落叶，朝朝分散敬亭秋。——唐代·李白《寄崔侍御》
49  玉衡固已骖，羲和若飞凌。四运循环转，寒暑自相承。冉冉年时暮，迢迢天路征。招摇东北指，大火西南升。悲风无绝响，玄云互相仍。丰水凭川结，零露弥天凝。年命特相逝，庆云鲜克乘。履信多愆期，思顺焉足凭。慷慨临川响，非此孰为兴。哀吟梁甫颠，慷慨独抚膺。——魏晋·陆机《梁甫吟》
50  余闲居，爱重九之名。秋菊盈园，而持醪靡由，空服九华，寄怀于言。世短意常多，斯人乐久生。日月依辰至，举俗爱其名。露凄暄风息，气澈天象明。往燕无遗影，来雁有余声。酒能祛百虑，菊解制颓龄。如何蓬庐士，空视时运倾！尘爵耻虚罍，寒华徒自荣。敛襟独闲谣，缅焉起深情。栖迟固多娱，淹留岂无成。——魏晋·陶渊明《九日闲居·并序》
51  门有车马客，驾言发故乡。念君久不归，濡迹涉江湘。投袂赴门涂，揽衣不及裳。拊膺携客泣，掩泪叙温凉。借问邦族间，恻怆论存亡。亲友多零落，旧齿皆凋丧。市朝互迁易，城阙或丘荒。坟垄日月多，松柏郁茫茫。天道信崇替，人生安得长。慷慨惟平生，俯仰独悲伤。——魏晋·陆机《门有车马客行》
52  客路相逢难，为乐常不足。临行挽衫袖，更尝折残菊。酒阑不忍去，共接一寸烛。留君终无穷，归驾不免促。岱宗已在眼，一往继前躅。佳人亦何念，凄断阳关曲。天门四十里，夜看扶桑浴。回头望彭城，大海浮一粟。故人在其下，尘土相豗蹴。惟有黄楼诗，千古配淇澳。——宋代·苏轼《送顿起》
53  晓声隆隆催转日，暮声隆隆呼月出。汉城黄柳映新帘，柏陵飞燕埋香骨。磓碎千年日长白，孝武秦皇听不得。从君翠发芦花色，独共南山守中国。几回天上葬神仙，漏声相将无断绝。——唐代·李贺《官街鼓》
54  落日欲没岘山西，倒著接蓠花下迷。襄阳小儿齐拍手，拦街争唱白铜鞮。旁人借问笑何事，笑杀山翁醉似泥。鸬鹚杓，鹦鹉杯。百年三万六千日， 一日须倾三百杯。遥看汉水鸭头绿，恰似葡萄初酦醅。此江若变作春酒，垒曲便筑糟丘台。千金骏马换小妾，笑坐雕鞍歌落梅。车旁侧挂一壶酒，凤笙龙管行相催。咸阳市中叹黄犬，何如月下倾金罍？君不见晋朝羊公一片石，龟头剥落生莓苔。泪亦不能为之堕，心亦不能为之哀。清风朗月不用一钱买，玉山自倒非人推。舒州杓，力士铛，李白与尔同死生。襄王云雨今安在？江水东流猿夜声。——唐代·李白《襄阳歌》
55  除日当早归，官事乃见留。执笔对之泣，哀此系中囚。小人营糇粮，堕网不知羞。我亦恋薄禄，因循失归休。不须论贤愚，均是为食谋。谁能暂纵遣。闵默愧前修。——宋代·苏轼《除夜直都厅囚系皆满日暮不得返舍因题一诗于壁》
56  天德悠且长，人命一何促。百年未几时，奄若风吹烛。嘉宾难再遇，人命不可赎。齐度游四方，各系太山录。人间乐未央，忽然归东岳。当须荡中情，游心恣所欲。——未知·佚名《怨诗行》
57  晴雪小园春未到，池边梅自早。高树鹊衔巢，斜月明寒草。山川风景好，自古金陵道，少年看却老。相逢莫厌醉金杯，别离多，欢会少。——唐代·冯延巳《醉花间·晴雪小园春未到》
1  联步趋丹陛，分曹限紫微。晓随天仗入，暮惹御香归。白发悲花落，青云羡鸟飞。圣朝无阙事，自觉谏书稀。——唐代·岑参《寄左省杜拾遗》
2  管城子无食肉相，孔方兄有绝交书。文章功用不经世，何异丝窠缀露珠。校书著作频诏除，犹能上车问何如。忽忆僧床同野饭，梦随秋雁到东湖。——宋代·黄庭坚《戏呈孔毅父》
3  玉不自言如桃李，鱼目笑之卞和耻。楚国青蝇何太多，连城白璧遭谗毁。荆山长号泣血人，忠臣死为刖足鬼。听曲知甯戚，夷吾因小妻。秦穆五羊皮，买死百里奚。洗拂青云上，当时贱如泥。朝歌鼓刀叟，虎变磻溪中。一举钓六合，遂荒营丘东。平生渭水曲，谁识此老翁。奈何今之人，双目送飞鸿。——唐代·李白《鞠歌行》
4  苍苍云松，落落绮皓。春风尔来为阿谁，蝴蝶忽然满芳草。秀眉霜雪颜桃花，骨青髓绿长美好。称是秦时避世人，劝酒相欢不知老。各守麋鹿志，耻随龙虎争。欻起佐太子，汉王乃复惊。顾谓戚夫人，彼翁羽翼成。归来商山下，泛若云无情。举觞酹巢由，洗耳何独清。浩歌望嵩岳，意气还相倾。——唐代·李白《山人劝酒》
5  好古笑流俗，素闻贤达风。方希佐明主，长揖辞成功。白日在高天，回光烛微躬。恭承凤凰诏，欻起云萝中。清切紫霄迥，优游丹禁通。君王赐颜色，声价凌烟虹。乘舆拥翠盖，扈从金城东。宝马丽绝景，锦衣入新丰。依岩望松雪，对酒鸣丝桐。因学扬子云，献赋甘泉宫。天书美片善，清芬播无穷。归来入咸阳，谈笑皆王公。一朝去金马，飘落成飞蓬。宾客日疏散，玉樽亦已空。才力犹可倚，不惭世上雄。闲作东武吟，曲尽情未终。书此谢知己，吾寻黄绮翁。——唐代·李白《东武吟》
6  长歌破衣襟，短歌断白发。秦王不可见，旦夕成内热。渴饮壶中酒，饥拔陇头粟。凄凉四月阑，千里一时绿。夜峰何离离，明月落石底。徘徊沿石寻，照出高峰外。不得与之游，歌成鬓先改。——唐代·李贺《长歌续短歌》
7  睡起无聊倚舵楼，瞿塘西望路悠悠。长江巨浪征人泪，一夜西风共白头。——清代·宋琬《江上阻风》
8  少年识事浅，强学干名利。徒闻跃马年，苦无出人智。即事岂徒言，累官非不试。既寡遂性欢，恐招负时累。清冬见远山，积雪凝苍翠。浩然出东林，发我遗世意。惠连素清赏，夙语尘外事。欲缓携手期，流年一何驶。——唐代·王维《赠从弟司库员外絿》
1  燕昭延郭隗，遂筑黄金台。剧辛方赵至，邹衍复齐来。奈何青云士，弃我如尘埃。珠玉买歌笑，糟糠养贤才。方知黄鹄举，千里独徘徊。——唐代·李白《古风·其十五》
1  流落征南将，曾驱十万师。罢归无旧业，老去恋明时。独立三边静，轻生一剑知。茫茫江汉上，日暮欲何之。——唐代·刘长卿《送李中丞之襄州》
1  古人云此水，一歃怀千金。试使夷齐饮，终当不易心。——魏晋·吴隐之《酌贪泉》
2  暮蝉声尽落斜阳，银蟾影挂潇湘。黄陵庙侧水茫茫。楚山红树，烟雨隔高唐。岸泊渔灯风飐碎，白蘋远散浓香。灵娥鼓瑟韵清商。朱弦凄切，云散碧天长。——唐代·毛文锡《临江仙·暮蝉声尽落斜阳》
3  景星显见，信星彪列，象载昭庭，日亲以察。参侔开阖，爰推本纪，汾脽出鼎，皇佑元始。五音六律，依韦飨昭，杂变并会，雅声远姚。空桑琴瑟结信成，四兴递代八风生。殷殷钟石羽龠鸣。河龙供鲤醇牺牲。百末旨酒布兰生。泰尊柘浆析朝酲。微感心攸通修名，周流常羊思所并。穰穰复正直往宁，冯蠵切和疏写平。上天布施后土成，穰穰丰年四时荣。——两汉·佚名《景星》
4  巴江上峡重复重，阳台碧峭十二峰。荆王猎时逢暮雨，夜卧高丘梦神女。轻红流烟湿艳姿，行云飞去明星稀。目极魂断望不见，猿啼三声泪滴衣。——唐代·孟郊《巫山曲》
1  抽弦促柱听秦筝，无限秦人悲怨声。似逐春风知柳态，如随啼鸟识花情。谁家独夜愁灯影？何处空楼思月明？更入几重离别恨，江南歧路洛阳城。——唐代·柳中庸《听筝》
1  前不见古人，后不见来者。念天地之悠悠，独怆然而涕下。——唐代·陈子昂《登幽州台歌》
2  长相思，在长安。络纬秋啼金井阑，微霜凄凄簟色寒。孤灯不明思欲绝，卷帷望月空长叹。美人如花隔云端！上有青冥之长天，下有渌水之波澜。天长路远魂飞苦，梦魂不到关山难。长相思，摧心肝！——唐代·李白《长相思·其一》
3  独有宦游人，偏惊物候新。云霞出海曙，梅柳渡江春。淑气催黄鸟，晴光转绿蘋。忽闻歌古调，归思欲沾巾。——唐代·杜审言《和晋陵陆丞早春游望》
4  曾逐东风拂舞筵，乐游春苑断肠天。 如何肯到清秋日，已带斜阳又带蝉。——唐代·李商隐《柳》
5  一朝别后，二地相悬。只说是三四月，又谁知五六年？七弦琴无心弹，八行书无可传。九连环从中折断，十里长亭望眼欲穿。百思想，千系念，万般无奈把郎怨。万语千言说不完，百无聊赖，十依栏杆。重九登高看孤雁，八月仲秋月圆人不圆。七月半，秉烛烧香问苍天，六月三伏天，人人摇扇我心寒。五月石榴红似火，偏遇阵阵冷雨浇花端。四月枇杷未黄，我欲对镜心意乱。忽匆匆，三月桃花随水转。飘零零，二月风筝线儿断。噫，郎呀郎，巴不得下一世，你为女来我做男。——两汉·卓文君《怨郎诗》
6  大江一浩荡，离悲足几重。潮落犹如盖，云昏不作峰。远戍唯闻鼓，寒山但见松。九十方称半，归途讵有踪。——南北朝·阴铿《晚出新亭》
7  湖山胜处放翁家，槐柳阴中野径斜。水满有时观下鹭，草深无处不鸣蛙。箨龙已过头番笋，木笔犹开第一花。叹息老来交旧尽，睡来谁共午瓯茶。——宋代·陆游《幽居初夏》
8  有兔爰爰，雉离于罗。我生之初，尚无为；我生之后，逢此百罹。尚寐无吪！有兔爰爰，雉离于罦。我生之初，尚无造；我生之后，逢此百忧。尚寐无觉！有兔爰爰，雉离于罿。我生之初，尚无庸；我生之后，逢此百凶。尚寐无聪！——先秦·佚名《兔爰》
9  落花落，落花纷漠漠。绿叶青跗映丹萼，与君裴回上金阁。影拂妆阶玳瑁筵，香飘舞馆茱萸幕。落花飞，燎乱入中帷。落花春正满，春人归不归。落花度，氛氲绕高树。落花春已繁，春人春不顾。绮阁青台静且闲，罗袂红巾复往还。盛年不再得，高枝难重攀。试复旦游落花里，暮宿落花间。与君落花院，台上起双鬟。——唐代·王勃《落花落》
10  故关衰草遍，离别自堪悲。路出寒云外，人归暮雪时。少孤为客早，多难识君迟。掩泪空相向，风尘何处期。——唐代·卢纶《李端公》
11  南浦春来绿一川，石桥朱塔两依然。年年送客横塘路，细雨垂杨系画船。——宋代·范成大《横塘》
12  少陵野老吞声哭，春日潜行曲江曲。江头宫殿锁千门，细柳新蒲为谁绿？忆昔霓旌下南苑，苑中万物生颜色。昭阳殿里第一人，同辇随君侍君侧。辇前才人带弓箭，白马嚼啮黄金勒。翻身向天仰射云，一笑正坠双飞翼。明眸皓齿今何在？血污游魂归不得。清渭东流剑阁深，去住彼此无消息。人生有情泪沾臆，江水江花岂终极！黄昏胡骑尘满城，欲往城南望城北。——唐代·杜甫《哀江头》
13  秋木萋萋，其叶萎黄，有鸟处山，集于苞桑。养育毛羽，形容生光，既得行云，上游曲房。离宫绝旷，身体摧藏，志念没沉，不得颉颃。虽得委禽，心有徊惶，我独伊何，来往变常。翩翩之燕，远集西羌，高山峨峨，河水泱泱。父兮母兮，进阻且长，呜呼哀哉！忧心恻伤。——两汉·王昭君《怨词》
14  宛彼鸣鸠，翰飞戾天。我心忧伤，念昔先人。明发不寐，有怀二人。人之齐圣，饮酒温克。彼昏不知，壹醉日富。各敬尔仪，天命不又。中原有菽，庶民采之。螟蛉有子，蜾蠃负之。教诲尔子，式穀似之。题彼脊令，载飞载鸣。我日斯迈，而月斯征。夙兴夜寐，毋忝尔所生。交交桑扈，率场啄粟。哀我填寡，宜岸宜狱。握粟出卜，自何能穀？温温恭人，如集于木。惴惴小心，如临于谷。战战兢兢，如履薄冰。——先秦·佚名《小宛》
15  绵绵葛藟，在河之浒。终远兄弟，谓他人父。谓他人父，亦莫我顾。绵绵葛藟，在河之涘。终远兄弟，谓他人母。谓他人母，亦莫我有。绵绵葛藟，在河之漘。终远兄弟，谓他人昆。谓他人昆，亦莫我闻。——先秦·佚名《葛藟》
16  行多有病住无粮，万里还乡未到乡。蓬鬓哀吟长城下，不堪秋气入金疮。——唐代·卢纶《逢病军人》
17  江南江北旧家乡，三十年来梦一场。吴苑宫闱今冷落；广陵台殿已荒凉。云笼远岫愁千片，雨打归舟泪万行。兄弟四人三百口，不堪闲坐细思量。——五代·李煜《渡中江望石城泣下》
18  何草不黄？何日不行？何人不将？经营四方。何草不玄？何人不矜？哀我征夫，独为匪民。匪兕匪虎，率彼旷野。哀我征夫，朝夕不暇。有芃者狐，率彼幽草。有栈之车，行彼周道。——先秦·佚名《何草不黄》
19  悠悠昊天，曰父母且。无罪无辜，乱如此幠。昊天已威，予慎无罪。昊天大幠，予慎无辜。乱之初生，僭始既涵。乱之又生，君子信谗。君子如怒，乱庶遄沮。君子如祉，乱庶遄已。君子屡盟，乱是用长。君子信盗，乱是用暴。盗言孔甘，乱是用餤。匪其止共，维王之邛。奕奕寝庙，君子作之。秩秩大猷，圣人莫之。他人有心，予忖度之。跃跃毚兔，遇犬获之。荏染柔木，君子树之。往来行言，心焉数之。蛇蛇硕言，出自口矣。巧言如簧，颜之厚矣。彼何人斯？居河之麋。无拳无勇，职为乱阶。既微且尰，尔勇伊何？为犹将多，尔居徒几何？——先秦·佚名《巧言》
20  隰有苌楚，猗傩其枝，夭之沃沃，乐子之无知。隰有苌楚，猗傩其华，夭之沃沃。乐子之无家。隰有苌楚，猗傩其实，夭之沃沃。乐子之无室。——先秦·佚名《隰有苌楚》
21  孤花片叶，断送清秋节。寂寂绣屏香篆灭，暗里朱颜消歇。谁怜散髻吹笙，天涯芳草关情。懊恼隔帘幽梦，半床花月纵横。——清代·纳兰性德《清平乐·孤花片叶》
22  夫子何为者，栖栖一代中。地犹鄹氏邑，宅即鲁王宫。叹凤嗟身否，伤麟怨道穷。今看两楹奠，当与梦时同。——唐代·李隆基《经邹鲁祭孔子而叹之》
23  萚兮萚兮，风其吹女。叔兮伯兮，倡予和女。萚兮萚兮，风其漂女。叔兮伯兮，倡予要女。——先秦·佚名《萚兮》
24  有杕之杜，其叶湑湑。独行踽踽。岂无他人？不如我同父。嗟行之人，胡不比焉？人无兄弟，胡不佽焉？有杕之杜，其叶菁菁。独行睘睘。岂无他人？不如我同姓。嗟行之人，胡不比焉？人无兄弟，胡不佽焉？——先秦·佚名《杕杜》
25  荒郊一望欲消魂，泾水萦纡傍远村。牛马放多春草尽，原田耕破古碑存。云和积雪苍山晚，烟伴残阳绿树昏。数里黄沙行客路，不堪回首思秦原。——唐代·周朴《春日秦国怀古》
26  虫响灯光薄，宵寒药气浓。君怜垂翅客，辛苦尚相从。——唐代·李贺《昌谷读书示巴童》
27  形容不识识乡音，挑尽寒灯到夜深。故旧凭君休更说，老怀容易便沾襟。——明代·李昌祺《乡人至夜话》
28  新买茱萸半亩堂，苔侵床足月侵墙。天涯芳草迷归路，病叶还禁一夜霜。——清代·王夫之《初度口占·辛丑》
29  无将大车，祇自尘兮。无思百忧，祇自疧兮。无将大车，维尘冥冥。无思百忧，不出于颎。无将大车，维尘雍兮。无思百忧，祇自重兮。——先秦·佚名《无将大车》
30  啼相忆，泪如漏刻水，昼夜流不息。——南北朝·佚名《华山畿·啼相忆》
31  曾随织女渡天河，记得云间第一歌。休唱贞元供奉曲，当时朝士已无多。——唐代·刘禹锡《听旧宫中乐人穆氏唱歌》
32  秋老钟山万木稀，凋伤总属劫尘飞。不知玉露凉风急，只道金陵王气非。倚月素娥徒有树，履霜青女正无衣。华林惨淡如沙漠，万里寒空一雁归。——清代·钱谦益《和盛集陶落叶》
33  香帏风动花入楼，高调鸣筝缓夜愁。 肠断关山不解说，依依残月下帘钩。——唐代·王昌龄《青楼怨》
34  千古风流八咏楼，江山留与后人愁。水通南国三千里，气压江城十四州。——宋代·李清照《题八咏楼》
35  故人重分携，临流驻归驾。乾坤展清眺，万景若相借。北风三日雪，太素秉元化。九山郁峥嵘，了不受陵跨。寒波淡淡起，白鸟悠悠下。怀归人自急，物态本闲暇。壶觞负吟啸，尘土足悲咤。回首亭中人，平林淡如画。——金朝·元好问《颍亭留别》
36  潦收沙衍出，霜降天宇晶。伏槛一长眺，津途多远情。思来江山外，望尽烟云生。滔滔不自辨，役役且何成。我来飒衰鬓，孰云飘华缨。枥马苦踡跼，笼禽念遐征。岁阴向晼晚，日夕空屏营。物生贵得性，身累由近名。内顾觉今是，追叹何时平。——唐代·张九龄《秋晚登楼望南江入始兴郡路》
37  烧痕惨淡带昏鸦，数尽寒梅未见花。回雁峰南三百里，捕蛇说里数千家。澄江绕郭闻渔唱，怪石堆庭见吏衙。昔日愚溪何自苦，永州犹未是天涯。——元代·陈孚《咏永州》
38  帐然集汉北，还望岨山田。沄沄百重壑，参差万里山。楚关带秦陇，荆云冠吴烟。草色敛穷水，木叶变长川。秋至帝子降，客人伤婵娟。试访淮海使，归路成数千。蓬驱未止极，旌心徒自悬。若华想无慰，忧至定伤年。——南北朝·江淹《秋至怀归诗》
39  欲忘忘未得，欲去去无由。两腋不生翅，二毛空满头。坐看新落叶，行上最高楼。暝色无边际，茫茫尽眼愁。——唐代·白居易《寄远》
40  屏居负山郭，岁暮惊离索。野迥樵唱来，庭空烧烬落。世纷因事远，心赏随年薄。默默谅何为，徒成今与昨。——唐代·柳宗元《郊居岁暮》
41  满腹诗书漫古今，频年流落易伤心。南冠终日囚军府，北雁何时到上林？开口摧颓空抱朴，协肩奔走尚腰金。莫邪利剑今何在？不斩奸邪恨最深！遥夜沈沈满幕霜，有时归梦到家乡。传闻已筑西河馆，自许能肥北海羊。回首两朝俱草莽，驰心万里绝农桑。人生一死浑闲事，裂眥穿胸不汝忘！——宋代·宇文虚中《在金日作·选二》
42  去年上巳洛桥边，今年寒食庐山曲。遥怜巩树花应满，复见吴洲草新绿。吴洲春草兰杜芳，感物思归怀故乡。驿骑明朝发何处？猿声今夜断君肠。——唐代·宋之问《寒食江州满塘驿》
43  下嫁戎庭远，和亲汉礼优。笳声出虏塞，箫曲背秦楼。 贵主悲黄鹤，征人怨紫骝。皇情眷亿兆，割念俯怀柔。——唐代·郑愔《送金城公主适西蕃应制》
44  春空云淡禁烟中，冷落那堪客里逢。饭煮青精颜固好，杯传蓝尾习能同。锦销文杏枝头雨，雪卷棠梨树底风。往事慢思魂欲断，不堪回首贺兰东。——明代·朱孟德《西夏寒食遣兴》
45  御跸下都门，军麾出塞垣。长杨跨武骑，细柳接戎轩。 睿曲风云动，边威鼓吹喧。坐帷将阃外，俱是报明恩。——唐代·郑愔《奉和幸望春宫送朔方大总管张仁亶》
1  秋花惨淡秋草黄，耿耿秋灯秋夜长。已觉秋窗秋不尽，那堪风雨助凄凉！助秋风雨来何速？惊破秋窗秋梦绿。抱得秋情不忍眠，自向秋屏移泪烛。泪烛摇摇爇短檠，牵愁照恨动离情。谁家秋院无风入？何处秋窗无雨声？罗衾不奈秋风力，残漏声催秋雨急。连宵脉脉复飕飕，灯前似伴离人泣。寒烟小院转萧条，疏竹虚窗时滴沥。不知风雨几时休，已教泪洒窗纱湿。——清代·曹雪芹《代别离·秋窗风雨夕》
2  洛阳城东路，桃李生路旁。花花自相对，叶叶自相当。春风东北起，花叶正低昂。不知谁家子，提笼行采桑。纤手折其枝，花落何飘扬。请谢彼姝子，何为见损伤。高秋八九月，白露变为霜。终年会飘堕，安得久馨香。秋时自零落，春月复芬芳。何如盛年去，欢爱永相忘。吾欲竟此曲，此曲愁人肠。归来酌美酒，挟瑟上高堂。——两汉·宋子侯《董娇饶》
1  少小离家老大回，乡音无改鬓毛衰。无改 一作：未改/》
2  苦思搜诗灯下吟，不眠长夜怕寒衾。满庭木叶愁风起，透幌纱窗惜月沈。疏散未闲终遂愿，盛衰空见本来心。幽栖莫定梧桐处，暮雀啾啾空绕林。——唐代·鱼玄机《冬夜寄温飞卿》
1  青青一树伤心色，曾入几人离恨中。 为近都门多送别，长条折尽减春风。——唐代·白居易《青门柳》
2  节物相催各自新，痴心儿女挽留春。芳菲歇去何须恨，夏木阴阴正可人。——宋代·秦观《三月晦日偶题》
3  空江浩荡景萧然，尽日菰蒲泊钓船。青草浪高三月渡，绿杨花扑一溪烟。情多莫举伤春目，愁极兼无买酒钱。犹有渔人数家住，不成村落夕阳边。——唐代·许棠《洞庭阻风》
4  垂杨叶老莺哺儿，残丝欲断黄蜂归。绿鬓年少金钗客，缥粉壶中沉琥珀。花台欲暮春辞去，落花起作回风舞。 榆荚相催不知数，沈郎青钱夹城路。——唐代·李贺《残丝曲》
1  少小离家老大回，乡音无改鬓毛衰。儿童相见不相识，笑问客从何处来。——唐代·贺知章《回乡偶书二首·其一》
1  晓风催我挂帆行，绿涨春芜岸欲平。长水塘南三日雨，菜花香过秀州城。——清代·查慎行《晓过鸳湖》
2  凄凄去亲爱，泛泛入烟雾。归棹洛阳人，残钟广陵树。今朝此为别，何处还相遇。世事波上舟，沿洄安得住。——唐代·韦应物《初发扬子寄元大校书》
1  梁山感杞妻，恸哭为之倾。金石忽暂开，都由激深情。东海有勇妇，何惭苏子卿。学剑越处子，超然若流星。损躯报夫仇，万死不顾生。白刃耀素雪，苍天感精诚。十步两躩跃，三呼一交兵。斩首掉国门，蹴踏五藏行。豁此伉俪愤，粲然大义明。北海李使君，飞章奏天庭。舍罪警风俗，流芳播沧瀛。名在列女籍，竹帛已光荣。淳于免诏狱，汉主为缇萦。津妾一棹歌，脱父于严刑。十子若不肖，不如一女英。豫让斩空衣，有心竟无成。要离杀庆忌，壮夫所素轻。妻子亦何辜，焚之买虚声。岂如东海妇，事立独扬名。——唐代·李白《东海有勇妇》
1  龙马花雪毛，金鞍五陵豪。秋霜切玉剑，落日明珠袍。斗鸡事万乘，轩盖一何高。弓摧南山虎，手接太行猱。酒后竞风采，三杯弄宝刀。杀人如剪草，剧孟同游遨。发愤去函谷，从军向临洮。叱咤经百战，匈奴尽奔逃。归来使酒气，未肯拜萧曹。羞入原宪室，荒淫隐蓬蒿。——唐代·李白《白马篇》
2  高树多悲风，海水扬其波。利剑不在掌，结友何须多？不见篱间雀，见鹞自投罗。罗家得雀喜，少年见雀悲。拔剑捎罗网，黄雀得飞飞。飞飞摩苍天，来下谢少年。——魏晋·曹植《野田黄雀行》
3  燕赵悲歌士，相逢剧孟家。寸心言不尽，前路日将斜。——唐代·钱起《逢侠者》
4  边烽警榆塞，侠客度桑干。柳叶开银镝，桃花照玉鞍。 满月临弓影，连星入剑端。不学燕丹客，空歌易水寒。——唐代·骆宾王《送郑少府入辽共赋侠客远从戎》
1  粗缯大布裹生涯，腹有诗书气自华。厌伴老儒烹瓠叶，强随举子踏槐花。囊空不办寻春马，眼乱行看择婿车。得意犹堪夸世俗，诏黄新湿字如鸦。——宋代·苏轼《和董传留别》
1  菩提本无树，明镜亦非台。佛性常清净，何处有尘埃！心是菩提树，身为明镜台。明镜本清净，何处染尘埃！菩提本无树，明镜亦非台。本来无一物，何处惹尘埃！菩提只向心觅，何劳向外求玄？听说依此修行，西方只在目前！——唐代·惠能《菩提偈》
1  猿愁鱼踊水翻波，自古流传是汨罗。 蘋藻满盘无处奠，空闻渔父扣舷歌。——唐代·韩愈《湘中》
1  夜暗归云绕柁牙，江涵星影鹭眠沙。行人怅望苏台柳，曾与吴王扫落花。——宋代·姜夔《姑苏怀古》
2  笑矣乎，笑矣乎。君不见曲如钩，古人知尔封公侯。君不见直如弦，古人知尔死道边。张仪所以只掉三寸舌，苏秦所以不垦二顷田。笑矣乎，笑矣乎。君不见沧浪老人歌一曲，还道沧浪濯吾足。平生不解谋此身，虚作离骚遣人读。笑矣乎，笑矣乎。赵有豫让楚屈平，卖身买得千年名。巢由洗耳有何益，夷齐饿死终无成。君爱身后名，我爱眼前酒。饮酒眼前乐，虚名何处有。男儿穷通当有时，曲腰向君君不知。猛虎不看几上肉，洪炉不铸囊中锥。笑矣乎，笑矣乎。宁武子，朱买臣，扣角行歌背负薪。今日逢君君不识，岂得不如佯狂人。——唐代·李白《笑歌行》
3  五十年功如电扫，华清花柳咸阳草。五坊供奉斗鸡儿，酒肉堆中不知老。胡兵忽自天上来，逆胡亦是奸雄才。勤政楼前走胡马，珠翠踏尽香尘埃。何为出战辄披靡，传置荔枝多马死。尧功舜德本如天，安用区区纪文字。著碑铭德真陋哉，乃令神鬼磨山崖。子仪光弼不自猜，天心悔稿人心开。夏商有鉴当深戒，简策汗青今具在。君不见当时张说最多机，虽生已被姚崇卖。君不见惊人废兴传天宝，中兴碑上今生草。不知负国有奸雄，但说成功尊国老。谁令妃子天上来，虢秦韩国皆天才。花桑羯鼓玉方响，春风不敢生尘埃。姓名谁复知安史，健儿猛将安眠死。去天尺五抱瓮峰，峰头凿出开元字。时移势去真可哀，奸人心丑深如崖。西蜀万里尚能反，南内一闭何时开。可怜孝德如天大，反使将军称好在。呜呼，奴辈乃不能道辅国用事张后专，乃能念春荠长安作斤卖。——宋代·李清照《浯溪中兴颂诗和张文潜二首》
4  武帝爱神仙，烧金得紫烟。厩中皆肉马，不解上青天。——唐代·李贺《马诗二十三首·其二十三》
5  风动荷花水殿香，姑苏台上宴吴王。西施醉舞娇无力，笑倚东窗白玉床。——唐代·李白《口号吴王美人半醉》
6  丁酉岁，吾北征。出自蓟门，历观燕之旧都，其城池霸异，迹已芜没矣。乃慨然仰叹。忆昔乐生、邹子，群贤之游盛矣。因登蓟丘，作七诗以志之。寄终南卢居士。亦有轩辕之遗迹也。北登蓟丘望，求古轩辕台。应龙已不见，牧马空黄埃。尚想广成子，遗迹白云隈。南登碣石阪，遥望黄金台。丘陵尽乔木，昭王安在哉。霸图怅已矣，驱马复归来。王道已沦昧，战国竞贪兵。乐生何感激，仗义下齐城。雄图竟中夭，遗叹寄阿衡。秦王日无道，太子怨亦深。一闻田光义，匕首赠千金。其事虽不立，千载为伤心。自古皆有死，徇义良独稀。奈何燕太子，尚使田生疑。伏剑诚已矣，感我涕沾衣。大运沦三代，天人罕有窥。邹子何寥廓，漫说九瀛垂。兴亡已千载，今也则无推。逢时独为贵，历代非无才。隗君亦何幸，遂起黄金台。——唐代·陈子昂《蓟丘览古赠卢居士藏用七首》
7  汉家三十六将军，东方雷动横阵云。鸡鸣函谷客如雾，貌同心异不可数。赤丸夜语飞电光，徼巡司隶眠如羊。当街一叱百吏走，冯敬胸中函匕首。凶徒侧耳潜惬心，悍臣破胆皆杜口。魏王卧内藏兵符，子西掩袂真无辜。羌胡毂下一朝起，敌国舟中非所拟。安陵谁辨削砺功，韩国讵明深井里。绝胭断骨那下补，万金宠赠不如土。——唐代·柳宗元《古东门行》
8  南朝天子射雉时，银河耿耿星参差。铜壶漏断梦初觉，宝马尘高人未知。鱼跃莲东荡宫沼，濛濛御柳悬栖鸟。红妆万户镜中春，碧树一声天下晓。盘踞势穷三百年，朱方杀气成愁烟。彗星拂地浪连海，战鼓渡江尘涨天。绣龙画雉填宫井，野火风驱烧九鼎。殿巢江燕砌生蒿，十二金人霜炯炯。芊绵平绿台城基，暖色春容荒古陂。宁知玉树后庭曲，留待野棠如雪枝。——唐代·温庭筠《鸡鸣埭曲》
1  烛龙栖寒门，光曜犹旦开。日月照之何不及此？惟有北风号怒天上来。燕山雪花大如席，片片吹落轩辕台。幽州思妇十二月，停歌罢笑双蛾摧。倚门望行人，念君长城苦寒良可哀。别时提剑救边去，遗此虎文金鞞靫。中有一双白羽箭，蜘蛛结网生尘埃。箭空在，人今战死不复回。不忍见此物，焚之已成灰。黄河捧土尚可塞，北风雨雪恨难裁。——唐代·李白《北风行》
2  秋空明月悬，光彩露沾湿。惊鹊栖未定，飞萤卷帘入。庭槐寒影疏，邻杵夜声急。佳期旷何许，望望空伫立。——唐代·孟浩然《秋宵月下有怀》
3  天下伤心处，劳劳送客亭。春风知别苦，不遣柳条青。——唐代·李白《劳劳亭》
4  山中兰叶径，城外李桃园。岂知人事静，不觉鸟声喧。——唐代·王勃《春庄》
5  昨夜巫山下，猿声梦里长。桃花飞绿水，三月下瞿塘。雨色风吹去，南行拂楚王。高丘怀宋玉，访古一沾裳。——唐代·李白《宿巫山下》
6  周子横山隐，开门临城隅。连峰入户牖，胜概凌方壶。时作白纻词，放歌丹阳湖。水色傲溟渤，川光秀菰蒲。当其得意时，心与天壤俱。闲云随舒卷，安识身有无。抱石耻献玉，沉泉笑探珠。羽化如可作，相携上清都。——唐代·李白《赠丹阳横山周处士惟长》
1  吴地桑叶绿，吴蚕已三眠。我家寄东鲁，谁种龟阴田？春事已不及，江行复茫然。南风吹归心，飞堕酒楼前。楼东一株桃，枝叶拂青烟。此树我所种，别来向三年。桃今与楼齐，我行尚未旋。娇女字平阳，折花倚桃边。折花不见我，泪下如流泉。小儿名伯禽，与姊亦齐肩。双行桃树下，抚背复谁怜？念此失次第，肝肠日忧煎。裂素写远意，因之汶阳川。——唐代·李白《寄东鲁二稚子》
1  一去二三里，烟村四五家。亭台六七座，八九十枝花。——宋代·邵雍《山村咏怀》
1  篱落疏疏一径深，树头花落未成阴。儿童急走追黄蝶，飞入菜花无处寻。——宋代·杨万里《宿新市徐公店》
2  草长莺飞二月天，拂堤杨柳醉春烟。儿童散学归来早，忙趁东风放纸鸢。——清代·高鼎《村居》
3  牧童骑黄牛，歌声振林樾。意欲捕鸣蝉，忽然闭口立。——清代·袁枚《所见》
4  蓬头稚子学垂纶，侧坐莓苔草映身。 路人借问遥招手，怕得鱼惊不应人。——唐代·胡令能《小儿垂钓》
5  小娃撑小艇，偷采白莲回。不解藏踪迹，浮萍一道开。——唐代·白居易《池上》
6  一叶渔船两小童，收篙停棹坐船中。怪生无雨都张伞，不是遮头是使风。——宋代·杨万里《舟过安仁》
7  草铺横野六七里，笛弄晚风三四声。归来饱饭黄昏后，不脱蓑衣卧月明。——唐代·吕岩《牧童》
8  梅子留酸软齿牙，芭蕉分绿与窗纱。日长睡起无情思，闲看儿童捉柳花。——宋代·杨万里《闲居初夏午睡起·其一》
9  草满池塘水满陂，山衔落日浸寒漪。牧童归去横牛背，短笛无腔信口吹。——宋代·雷震《村晚》
10  稚子金盆脱晓冰，彩丝穿取当银铮。&银铮 一作：银钲&敲成玉磬穿林响，忽作玻璃碎地声。&玻璃 一作：玻瓈&——宋代·杨万里《稚子弄冰》
11  朝牧牛，牧牛下江曲。夜牧牛，牧牛度村谷。荷蓑出林春雨细，芦管卧吹莎草绿。乱插蓬蒿箭满腰，不怕猛虎欺黄犊。——唐代·李涉《牧童词》
12  晴明风日雨干时，草满花堤水满溪。童子柳阴眠正着，一牛吃过柳阴西。——宋代·杨万里《桑茶坑道中》
13  骑牛远远过前村，短笛横吹隔陇闻。多少长安名利客，机关用尽不如君。——宋代·黄庭坚《牧童诗》
14  幼女才六岁，未知巧与拙。向夜在堂前，学人拜新月。——唐代·施肩吾《幼女词》
15  见人初解语呕哑，不肯归眠恋小车。 一夜娇啼缘底事，为嫌衣少缕金华。——唐代·韦庄《与小女》
16  巴女骑牛唱竹枝，藕丝菱叶傍江时。不愁日暮还家错，记得芭蕉出槿篱。——唐代·于鹄《巴女谣》
17  牧竖持蓑笠，逢人气傲然。卧牛吹短笛，耕却傍溪田。——唐代·崔道融《牧竖》
18  雨余溪水掠堤平，闲看村童谢晚晴。竹马踉蹡冲淖去，纸鸢跋扈挟风鸣。三冬暂就儒生学，千耦还从父老耕。识字粗堪供赋役，不须辛苦慕公卿。——宋代·陆游《观村童戏溪上》
1  玉漏银壶且莫催，铁关金锁彻明开。谁家见月能闲坐？何处闻灯不看来？——唐代·崔液《上元夜六首·其一》
2  千门开锁万灯明，正月中旬动地京。三百内人连袖舞，一时天上著词声。——唐代·张祜《正月十五夜灯》
3  火树银花合，星桥铁锁开。暗尘随马去，明月逐人来。游伎皆秾李，行歌尽落梅。金吾不禁夜，玉漏莫相催。——唐代·苏味道《正月十五夜》
4  锦里开芳宴，兰缸艳早年。缛彩遥分地，繁光远缀天。 接汉疑星落，依楼似月悬。别有千金笑，来映九枝前。——唐代·卢照邻《十五夜观灯》
5  中山孺子倚新妆，郑女燕姬独擅场。齐唱宪王春乐府，金梁桥外月如霜。——明代·李梦阳《汴京元夕》
6  桂花香馅裹胡桃，江米如珠井水淘。见说马家滴粉好，试灯风里卖元宵。——清代·符曾《上元竹枝词》
7  故园今夕是元宵，独向蛮村坐寂寥。赖有遗经堪作伴，喜无车马过相邀。春还草阁梅先动，月满虚庭雪未消。堂上花灯诸第集，重闱应念一身遥。去年今日卧燕台，铜鼓中宵隐地雷。月傍苑楼灯影暗，风传阁道马蹄回。炎荒万里频回首，羌笛三更谩自哀。尚忆先朝多乐事，孝皇曾为两宫开。——明代·王守仁《元夕二首》
8  满城灯市荡春烟，宝月沉沉隔海天。看到六鳌仙有泪，神山沦没已三年！三年此夕月无光，明月多应在故乡。欲向海天寻月去，五更飞梦渡鲲洋。——清代·丘逢甲《元夕无月》
9  袨服华妆着处逢，六街灯火闹儿童。长衫我亦何为者，也在游人笑语中。——金朝·元好问《京都元夕》
10  月色灯山满帝都，香车宝盖隘通衢。身闲不睹中兴盛，羞逐乡人赛紫姑。——唐代·李商隐《观灯乐行》
11  将坛醇酒冰浆细，元夜邀宾灯火新。直待清霄寒吐月，休教白发老侵人。香翻桂影烛光薄，红沁榆阶宝靥匀。群品欣欣增气色，太平依旧独闲身。——明代·赵时春《元宵饮陶总戎家二首》
1  把君诗卷灯前读，诗尽灯残天未明。眼痛灭灯犹闇坐，逆风吹浪打船声。——唐代·白居易《舟中读元九诗》
1  居庸关上子规啼，饮马流泉落日低。雨雪自飞千嶂外，榆林只隔数峰西。——清代·朱彝尊《出居庸关》
1  夫戍边关妾在吴，西风吹妾妾忧夫。一行书信千行泪，寒到君边衣到无？——唐代·陈玉兰《寄外征衣》
2  远海动风色，吹愁落天涯。南星变大火，热气余丹霞。光景不可回，六龙转天车。荆人泣美玉，鲁叟悲匏瓜。功业若梦里，抚琴发长嗟。裴生信英迈，屈起多才华。历抵海岱豪，结交鲁朱家。复携两少妾，艳色惊荷葩。双歌入青云，但惜白日斜。穷溟出宝贝，大泽饶龙蛇。明主倘见收，烟霄路非赊。时命若不会，归应炼丹砂。——唐代·李白《早秋赠裴十七仲堪》
1  生当作人杰，死亦为鬼雄。至今思项羽，不肯过江东。——宋代·李清照《夏日绝句》
2  春城无处不飞花，寒食东风御柳斜。 日暮汉宫传蜡烛，轻烟散入五侯家。——唐代·韩翃《寒食》
3  茅檐长扫净无苔，花木成畦手自栽。一水护田将绿绕，两山排闼送青来。桑条索漠楝花繁，风敛余香暗度垣。黄鸟数声残午梦，尚疑身属半山园。——宋代·王安石《书湖阴先生壁》
4  四十年来家国，三千里地山河。凤阁龙楼连霄汉，玉树琼枝作烟萝，几曾识干戈？一旦归为臣虏，沈腰潘鬓消磨。最是仓皇辞庙日，教坊犹奏别离歌，垂泪对宫娥。——五代·李煜《破阵子·四十年来家国》
5  群峭碧摩天，逍遥不记年。拨云寻古道，倚石听流泉。花暖青牛卧，松高白鹤眠。语来江色暮，独自下寒烟。——唐代·李白《寻雍尊师隐居》
6  问余何意栖碧山，笑而不答心自闲。桃花流水窅然去，别有天地非人间。——唐代·李白《山中问答》
7  今日云景好，水绿秋山明。携壶酌流霞，搴菊泛寒荣。地远松石古，风扬弦管清。窥觞照欢颜，独笑还自倾。落帽醉山月，空歌怀友生。——唐代·李白《九日》
8  死别已吞声，生别常恻恻。江南瘴疠地，逐客无消息。故人入我梦，明我长相忆。恐非平生魂，路远不可测。魂来枫林青，魂返关塞黑。君今在罗网，何以有羽翼。落月满屋梁，犹疑照颜色。水深波浪阔，无使蛟龙得。&版本一&死别已吞声，生别常恻恻。江南瘴疠地，逐客无消息。故人入我梦，明我长相忆。君今在罗网，何以有羽翼。恐非平生魂，路远不可测。魂来枫林青，魂返关塞黑。落月满屋梁，犹疑照颜色。水深波浪阔，无使蛟龙得。&版本二&——唐代·杜甫《梦李白二首·其一》
9  莫把阿胶向此倾，此中天意固难明。解通银汉应须曲，才出昆仑便不清。高祖誓功衣带小，仙人占斗客槎轻。三千年后知谁在？何必劳君报太平！——唐代·罗隐《黄河》
10  历览前贤国与家，成由勤俭破由奢。何须琥珀方为枕，岂得真珠始是车。远去不逢青海马，力穷难拔蜀山蛇。几人曾预南薰曲，终古苍梧哭翠华。——唐代·李商隐《咏史二首·其二》
11  九日龙山饮，黄花笑逐臣。醉看风落帽，舞爱月留人。——唐代·李白《九日龙山饮》
12  长啸梁甫吟，何时见阳春？君不见，朝歌屠叟辞棘津，八十西来钓渭滨。宁羞白发照清水，逢时壮气思经纶。广张三千六百钓，风期暗与文王亲。大贤虎变愚不测，当年颇似寻常人。君不见，高阳酒徒起草中，长揖山东隆准公。入门不拜逞雄辩，两女辍洗来趋风。东下齐城七十二，指挥楚汉如旋蓬。狂客落魄尚如此，何况壮士当群雄！我欲攀龙见明主，雷公砰訇震天鼓。帝旁投壶多玉女，三时大笑开电光，倏烁晦冥起风雨。阊阖九门不可通，以额扣关阍者怒。白日不照我精诚，杞国无事忧天倾。猰貐磨牙竞人肉，驺虞不折生草茎。手接飞猱搏雕虎，侧足焦原未言苦。智者可卷愚者豪，世人见我轻鸿毛。力排南山三壮士，齐相杀之费二桃。吴楚弄兵无剧孟，亚夫咍尔为徒劳。梁甫吟，声正悲。张公两龙剑，神物合有时。风云感会起屠钓，大人臲屼当安之。——唐代·李白《梁甫吟》
13  兰生不当户，别是闲庭草。夙被霜露欺，红荣已先老。谬接瑶华枝，结根君王池。顾无馨香美，叨沐清风吹。馀芳若可佩，卒岁长相随。袖中赵匕首，买自徐夫人。玉匣闭霜雪，经燕复历秦。其事竟不捷，沦落归沙尘。持此愿投赠，与君同急难。荆卿一去后，壮士多摧残。长号易水上，为我扬波澜。凿井当及泉，张帆当济川。廉夫唯重义，骏马不劳鞭。人生贵相知，何必金与钱？慢世薄功业，非无胸中画。谑浪万古贤，以为儿童剧。立产如广费，匡君怀长策。但苦山北寒，谁知道南宅？岁酒上逐风，霜鬓两边白。蜀主思孔明，晋家望安石。时人列五鼎，谈笑期一掷。虎伏被胡尘，渔歌游海滨。弊裘耻妻嫂，长剑托交亲。夫子秉家义，群公难与邻。莫持西江水，空许东溟臣。他日青云去，黄金报主人。——唐代·李白《赠友人三首》
14  握中有悬璧，本自荆山璆。惟彼太公望，昔在渭滨叟。邓生何感激，千里来相求。白登幸曲逆，鸿门赖留侯。重耳任五贤，小白相射钩。苟能隆二伯，安问党与雠？中夜抚枕叹，想与数子游。吾衰久矣夫，何其不梦周？谁云圣达节，知命故不忧。宣尼悲获麟，西狩涕孔丘。功业未及建，夕阳忽西流。时哉不我与，去乎若云浮。朱实陨劲风，繁英落素秋。狭路倾华盖，骇驷摧双辀。何意百炼刚，化为绕指柔。——魏晋·刘琨《重赠卢谌》
15  落日欲没岘山西，倒著接蓠花下迷。襄阳小儿齐拍手，拦街争唱《白铜鞮》。旁人借问笑何事，笑杀山公醉似泥。鸬鹚杓，鹦鹉杯。百年三万六千日， 一日须倾三百杯。遥看汉水鸭头绿，恰似葡萄初酦醅。此江若变作春酒，垒曲便筑糟丘台。千金骏马换小妾，醉坐雕鞍歌《落梅》。车旁侧挂一壶酒，凤笙龙管行相催。咸阳市中叹黄犬，何如月下倾金罍？君不见晋朝羊公一片石，龟头剥落生莓苔。泪亦不能为之堕，心亦不能为之哀。清风朗月不用一钱买，玉山自倒非人推。舒州杓，力士铛，李白与尔同死生。襄王云雨今安在？江水东流猿夜声。——唐代·李白《襄阳歌》
16  猿鸟犹疑畏简书，风云常为护储胥。徒令上将挥神笔，终见降王走传车。管乐有才原不忝，关张无命欲何如？他年锦里经祠庙，梁父吟成恨有余。——唐代·李商隐《筹笔驿》
17  辇路江枫暗，宫庭野草春。伤心庾开府，老作北朝臣。——唐代·司空曙《金陵怀古》
18  孔雀东飞何处栖，庐江小吏仲卿妻。为客裁缝君自见，城乌独宿夜空啼。——唐代·李白《庐江主人妇》
19  潭州官舍暮楼空，今古无端入望中。湘泪浅深滋竹色，楚歌重叠怨兰丛。陶公战舰空滩雨，贾傅承尘破庙风。目断故园人不至，松醪一醉与谁同。——唐代·李商隐《潭州》
20  白龙改常服，偶被豫且制。谁使尔为鱼，徒劳诉天帝。作书报鲸鲵，勿恃风涛势。涛落归泥沙，翻遭蝼蚁噬。万乘慎出入，柏人以为识。——唐代·李白《枯鱼过河泣》
1  飞花两岸照船红，百里榆堤半日风。卧看满天云不动，不知云与我俱东。——宋代·陈与义《襄邑道中》
2  楚山秦山皆白云，白云处处长随君。长随君，君入楚山里，云亦随君渡湘水。湘水上，女萝衣，白云堪卧君早归。——唐代·李白《白云歌送刘十六归山》
3  火山突兀赤亭口，火山五月火云厚。火云满山凝未开，飞鸟千里不敢来。平明乍逐胡风断，薄暮浑随塞雨回。缭绕斜吞铁关树，氛氲半掩交河戍。迢迢征路火山东，山上孤云随马去。——唐代·岑参《火山云歌送别》
1  汉皇重色思倾国，御宇多年求不得。杨家有女初长成，养在深闺人未识。天生丽质难自弃，一朝选在君王侧。回眸一笑百媚生，六宫粉黛无颜色。春寒赐浴华清池，温泉水滑洗凝脂。侍儿扶起娇无力，始是新承恩泽时。云鬓花颜金步摇，芙蓉帐暖度春宵。春宵苦短日高起，从此君王不早朝。承欢侍宴无闲暇，春从春游夜专夜。后宫佳丽三千人，三千宠爱在一身。金屋妆成娇侍夜，玉楼宴罢醉和春。姊妹弟兄皆列土，可怜光彩生门户。遂令天下父母心，不重生男重生女。骊宫高处入青云，仙乐风飘处处闻。缓歌慢舞凝丝竹，尽日君王看不足。渔阳鼙鼓动地来，惊破霓裳羽衣曲。九重城阙烟尘生，千乘万骑西南行。翠华摇摇行复止，西出都门百余里。六军不发无奈何，宛转蛾眉马前死。花钿委地无人收，翠翘金雀玉搔头。君王掩面救不得，回看血泪相和流。黄埃散漫风萧索，云栈萦纡登剑阁。峨嵋山下少人行，旌旗无光日色薄。蜀江水碧蜀山青，圣主朝朝暮暮情。行宫见月伤心色，夜雨闻铃肠断声。天旋地转回龙驭，到此踌躇不能去。马嵬坡下泥土中，不见玉颜空死处。君臣相顾尽沾衣，东望都门信马归。归来池苑皆依旧，太液芙蓉未央柳。芙蓉如面柳如眉，对此如何不泪垂。春风桃李花开日，秋雨梧桐叶落时。西宫南内多秋草，落叶满阶红不扫。&花开日 一作：花开夜；南内 一作：南苑&梨园弟子白发新，椒房阿监青娥老。夕殿萤飞思悄然，孤灯挑尽未成眠。迟迟钟鼓初长夜，耿耿星河欲曙天。鸳鸯瓦冷霜华重，翡翠衾寒谁与共。悠悠生死别经年，魂魄不曾来入梦。临邛道士鸿都客，能以精诚致魂魄。为感君王辗转思，遂教方士殷勤觅。排空驭气奔如电，升天入地求之遍。上穷碧落下黄泉，两处茫茫皆不见。忽闻海上有仙山，山在虚无缥渺间。楼阁玲珑五云起，其中绰约多仙子。中有一人字太真，雪肤花貌参差是。金阙西厢叩玉扃，转教小玉报双成。闻道汉家天子使，九华帐里梦魂惊。揽衣推枕起徘徊，珠箔银屏迤逦开。云鬓半偏新睡觉，花冠不整下堂来。风吹仙袂飘飘举，犹似霓裳羽衣舞。玉容寂寞泪阑干，梨花一枝春带雨。&阑 通：栏；飘飘 一作：飘飖&含情凝睇谢君王，一别音容两渺茫。昭阳殿里恩爱绝，蓬莱宫中日月长。回头下望人寰处，不见长安见尘雾。惟将旧物表深情，钿合金钗寄将去。钗留一股合一扇，钗擘黄金合分钿。但教心似金钿坚，天上人间会相见。临别殷勤重寄词，词中有誓两心知。七月七日长生殿，夜半无人私语时。在天愿作比翼鸟，在地愿为连理枝。天长地久有时尽，此恨绵绵无绝期。——唐代·白居易《长恨歌》
2  清明时节雨纷纷，路上行人欲断魂。借问酒家何处有，牧童遥指杏花村。——唐代·杜牧《清明》
3  云母屏风烛影深，长河渐落晓星沉。嫦娥应悔偷灵药，碧海青天夜夜心。——唐代·李商隐《嫦娥》
4  空山新雨后，天气晚来秋。明月松间照，清泉石上流。竹喧归浣女，莲动下渔舟。随意春芳歇，王孙自可留。——唐代·王维《山居秋暝》
5  帝高阳之苗裔兮，朕皇考曰伯庸。摄提贞于孟陬兮，惟庚寅吾以降。皇览揆余初度兮，肇锡余以嘉名：名余曰正则兮，字余曰灵均。纷吾既有此内美兮，又重之以修能。扈江离与辟芷兮，纫秋兰以为佩。汩余若将不及兮，恐年岁之不吾与。朝搴阰之木兰兮，夕揽洲之宿莽。日月忽其不淹兮，春与秋其代序。惟草木之零落兮，恐美人之迟暮。不抚壮而弃秽兮，何不改乎此度?乘骐骥以驰骋兮，来吾道夫先路！昔三后之纯粹兮，固众芳之所在。杂申椒与菌桂兮，岂惟纫夫蕙茝！彼尧、舜之耿介兮，既遵道而得路。何桀纣之猖披兮，夫惟捷径以窘步。惟夫党人之偷乐兮，路幽昧以险隘。岂余身之殚殃兮，恐皇舆之败绩！忽奔走以先后兮，及前王之踵武。荃不查余之中情兮，反信谗而齌怒。余固知謇謇之为患兮，忍而不能舍也。指九天以为正兮，夫惟灵修之故也。曰黄昏以为期兮，羌中道而改路！初既与余成言兮，后悔遁而有他。余既不难夫离别兮，伤灵修之数化。余既滋兰之九畹兮，又树蕙之百亩。畦留夷与揭车兮，杂杜衡与芳芷。冀枝叶之峻茂兮，愿俟时乎吾将刈。虽萎绝其亦何伤兮，哀众芳之芜秽。众皆竞进以贪婪兮，凭不厌乎求索。羌内恕己以量人兮，各兴心而嫉妒。忽驰骛以追逐兮，非余心之所急。老冉冉其将至兮，恐修名之不立。朝饮木兰之坠露兮，夕餐秋菊之落英。苟余情其信姱以练要兮，长顑颔亦何伤。掔木根以结茝兮，贯薜荔之落蕊。矫菌桂以纫蕙兮，索胡绳之纚纚。謇吾法夫前修兮，非世俗之所服。虽不周于今之人兮，愿依彭咸之遗则。长太息以掩涕兮，哀民生之多艰。余虽好修姱以鞿羁兮，謇朝谇而夕替。既替余以蕙纕兮，又申之以揽茝。亦余心之所善兮，虽九死其犹未悔。怨灵修之浩荡兮，终不察夫民心。众女嫉余之蛾眉兮，谣诼谓余以善淫。固时俗之工巧兮，偭规矩而改错。背绳墨以追曲兮，竞周容以为度。忳郁邑余侘傺兮，吾独穷困乎此时也。宁溘死以流亡兮，余不忍为此态也。鸷鸟之不群兮，自前世而固然。何方圜之能周兮，夫孰异道而相安？屈心而抑志兮，忍尤而攘诟。伏清白以死直兮，固前圣之所厚。悔相道之不察兮，延伫乎吾将反。回朕车以复路兮，及行迷之未远。步余马于兰皋兮，驰椒丘且焉止息。进不入以离尤兮，退将复修吾初服。制芰荷以为衣兮，集芙蓉以为裳。不吾知其亦已兮，苟余情其信芳。高余冠之岌岌兮，长余佩之陆离。芳与泽其杂糅兮，唯昭质其犹未亏。忽反顾以游目兮，将往观乎四荒。佩缤纷其繁饰兮，芳菲菲其弥章。民生各有所乐兮，余独好修以为常。虽体解吾犹未变兮，岂余心之可惩。女嬃之婵媛兮，申申其詈予，曰：「鲧婞直以亡身兮，终然夭乎羽之野。汝何博謇而好修兮，纷独有此姱节？薋菉葹以盈室兮，判独离而不服。」众不可户说兮，孰云察余之中情？世并举而好朋兮，夫何茕独而不予听？依前圣以节中兮，喟凭心而历兹。济沅、湘以南征兮，就重华而敶词：启《九辩》与《九歌》兮，夏康娱以自纵。不顾难以图后兮，五子用失乎家衖。羿淫游以佚畋兮，又好射夫封狐。固乱流其鲜终兮，浞又贪夫厥家。浇身被服强圉兮，纵欲而不忍。日康娱而自忘兮，厥首用夫颠陨。夏桀之常违兮，乃遂焉而逢殃。后辛之菹醢兮，殷宗用而不长。汤、禹俨而祗敬兮，周论道而莫差。举贤才而授能兮，循绳墨而不颇。皇天无私阿兮，览民德焉错辅。夫维圣哲以茂行兮，苟得用此下土。瞻前而顾后兮，相观民之计极。夫孰非义而可用兮？孰非善而可服？阽余身而危死兮，览余初其犹未悔。不量凿而正枘兮，固前修以菹醢。曾歔欷余郁邑兮，哀朕时之不当。揽茹蕙以掩涕兮，沾余襟之浪浪。跪敷衽以陈辞兮，耿吾既得此中正。驷玉虬以桀鹥兮，溘埃风余上征。朝发轫于苍梧兮，夕余至乎县圃。欲少留此灵琐兮，日忽忽其将暮。吾令羲和弭节兮，望崦嵫而勿迫。路漫漫其修远兮，吾将上下而求索。饮余马于咸池兮，总余辔乎扶桑。折若木以拂日兮，聊逍遥以相羊。前望舒使先驱兮，后飞廉使奔属。鸾皇为余先戒兮，雷师告余以未具。吾令凤鸟飞腾兮，继之以日夜。飘风屯其相离兮，帅云霓而来御。纷总总其离合兮，斑陆离其上下。吾令帝阍开关兮，倚阊阖而望予。时暧暧其将罢兮，结幽兰而延伫。世溷浊而不分兮，好蔽美而嫉妒。朝吾将济于白水兮，登阆风而绁马。忽反顾以流涕兮，哀高丘之无女。溘吾游此春宫兮，折琼枝以继佩。及荣华之未落兮，相下女之可诒。吾令丰隆乘云兮，求宓妃之所在。解佩纕以结言兮，吾令謇修以为理。纷总总其离合兮，忽纬繣其难迁。夕归次于穷石兮，朝濯发乎洧盘。保厥美以骄傲兮，日康娱以淫游。虽信美而无礼兮，来违弃而改求。览相观于四极兮，周流乎天余乃下。望瑶台之偃蹇兮，见有娀之佚女。吾令鸩为媒兮，鸩告余以不好。雄鸠之鸣逝兮，余犹恶其佻巧。心犹豫而狐疑兮，欲自适而不可。凤皇既受诒兮，恐高辛之先我。欲远集而无所止兮，聊浮游以逍遥。及少康之未家兮，留有虞之二姚。理弱而媒拙兮，恐导言之不固。世溷浊而嫉贤兮，好蔽美而称恶。闺中既以邃远兮，哲王又不寤。怀朕情而不发兮，余焉能忍而与此终古？索琼茅以筳篿兮，命灵氛为余占之。曰：「两美其必合兮，孰信修而慕之？思九州之博大兮，岂惟是其有女？」曰：「勉远逝而无狐疑兮，孰求美而释女？何所独无芳草兮，尔何怀乎故宇？」世幽昧以昡曜兮，孰云察余之善恶？民好恶其不同兮，惟此党人其独异！户服艾以盈要兮，谓幽兰其不可佩。览察草木其犹未得兮，岂珵美之能当？苏粪壤以充祎兮，谓申椒其不芳。欲从灵氛之吉占兮，心犹豫而狐疑。巫咸将夕降兮，怀椒糈而要之。百神翳其备降兮，九疑缤其并迎。皇剡剡其扬灵兮，告余以吉故。曰：「勉升降以上下兮，求矩矱之所同。汤、禹俨而求合兮，挚、咎繇而能调。苟中情其好修兮，又何必用夫行媒？说操筑于傅岩兮，武丁用而不疑。吕望之鼓刀兮，遭周文而得举。宁戚之讴歌兮，齐桓闻以该辅。及年岁之未晏兮，时亦犹其未央。恐鹈鴃之先鸣兮，使夫百草为之不芳。」何琼佩之偃蹇兮，众薆然而蔽之。惟此党人之不谅兮，恐嫉妒而折之。时缤纷其变易兮，又何可以淹留？兰芷变而不芳兮，荃蕙化而为茅。何昔日之芳草兮，今直为此萧艾也？岂其有他故兮，莫好修之害也！余以兰为可恃兮，羌无实而容长。委厥美以从俗兮，苟得列乎众芳。椒专佞以慢慆兮，樧又欲充夫佩帏。既干进而务入兮，又何芳之能祗？固时俗之流从兮，又孰能无变化？览椒兰其若兹兮，又况揭车与江离？惟兹佩之可贵兮，委厥美而历兹。芳菲菲而难亏兮，芬至今犹未沬。和调度以自娱兮，聊浮游而求女。及余饰之方壮兮，周流观乎上下。灵氛既告余以吉占兮，历吉日乎吾将行。折琼枝以为羞兮，精琼爢以为粻。为余驾飞龙兮，杂瑶象以为车。何离心之可同兮？吾将远逝以自疏。邅吾道夫昆仑兮，路修远以周流。扬云霓之晻蔼兮，鸣玉鸾之啾啾。朝发轫于天津兮，夕余至乎西极。凤皇翼其承旗兮，高翱翔之翼翼。忽吾行此流沙兮，遵赤水而容与。麾蛟龙使梁津兮，诏西皇使涉予。路修远以多艰兮，腾众车使径待。路不周以左转兮，指西海以为期。屯余车其千乘兮，齐玉轪而并驰。驾八龙之婉婉兮，载云旗之委蛇。抑志而弭节兮，神高驰之邈邈。奏《九歌》而舞《韶》兮，聊假日以媮乐。陟升皇之赫戏兮，忽临睨夫旧乡。仆夫悲余马怀兮，蜷局顾而不行。乱曰：已矣哉！国无人莫我知兮，又何怀乎故都！既莫足与为美政兮，吾将从彭咸之所居！——先秦·屈原《离骚》
6  元和十年，予左迁九江郡司马。明年秋，送客湓浦口，闻舟中夜弹琵琶者，听其音，铮铮然有京都声。问其人，本长安倡女，尝学琵琶于穆、曹二善才，年长色衰，委身为贾人妇。遂命酒，使快弹数曲。曲罢悯然，自叙少小时欢乐事，今漂沦憔悴，转徙于江湖间。予出官二年，恬然自安，感斯人言，是夕始觉有迁谪意。因为长句，歌以赠之，凡六百一十六言，命曰《琵琶行》。浔阳江头夜送客，枫叶荻花秋瑟瑟。主人下马客在船，举酒欲饮无管弦。醉不成欢惨将别，别时茫茫江浸月。忽闻水上琵琶声，主人忘归客不发。寻声暗问弹者谁？琵琶声停欲语迟。移船相近邀相见，添酒回灯重开宴。千呼万唤始出来，犹抱琵琶半遮面。转轴拨弦三两声，未成曲调先有情。弦弦掩抑声声思，似诉平生不得志。（不得志 一作：不得意）低眉信手续续弹，说尽心中无限事。轻拢慢捻抹复挑，初为《霓裳》后《六幺》（六幺 一作：绿腰）。大弦嘈嘈如急雨，小弦切切如私语。嘈嘈切切错杂弹，大珠小珠落玉盘。间关莺语花底滑，幽咽泉流冰下难。冰泉冷涩弦凝绝，凝绝不通声暂歇。&暂歇 一作：渐歇&别有幽愁暗恨生，此时无声胜有声。银瓶乍破水浆迸，铁骑突出刀枪鸣。曲终收拨当心画，四弦一声如裂帛。东船西舫悄无言，唯见江心秋月白。沉吟放拨插弦中，整顿衣裳起敛容。自言本是京城女，家在虾蟆陵下住。十三学得琵琶成，名属教坊第一部。曲罢曾教善才服，妆成每被秋娘妒。五陵年少争缠头，一曲红绡不知数。钿头银篦击节碎，血色罗裙翻酒污。&银篦 一作：云篦&今年欢笑复明年，秋月春风等闲度。弟走从军阿姨死，暮去朝来颜色故。门前冷落鞍马稀，老大嫁作商人妇。商人重利轻别离，前月浮梁买茶去。去来江口守空船，绕船月明江水寒。夜深忽梦少年事，梦啼妆泪红阑干。我闻琵琶已叹息，又闻此语重唧唧。同是天涯沦落人，相逢何必曾相识！我从去年辞帝京，谪居卧病浔阳城。浔阳地僻无音乐，终岁不闻丝竹声。住近湓江地低湿，黄芦苦竹绕宅生。其间旦暮闻何物？杜鹃啼血猿哀鸣。春江花朝秋月夜，往往取酒还独倾。岂无山歌与村笛？呕哑嘲哳难为听。今夜闻君琵琶语，如听仙乐耳暂明。莫辞更坐弹一曲，为君翻作《琵琶行》。感我此言良久立，却坐促弦弦转急。凄凄不似向前声，满座重闻皆掩泣。座中泣下谁最多？江州司马青衫湿。——唐代·白居易《琵琶行》
7  丞相祠堂何处寻，锦官城外柏森森。映阶碧草自春色，隔叶黄鹂空好音。三顾频烦天下计，两朝开济老臣心。出师未捷身先死，长使英雄泪满襟。——唐代·杜甫《蜀相》
8  茅檐长扫净无苔，花木成畦手自栽。一水护田将绿绕，两山排闼送青来。桑条索漠楝花繁，风敛余香暗度垣。黄鸟数声残午梦，尚疑身属半山园。——宋代·王安石《书湖阴先生壁》
9  力拔山兮气盖世。时不利兮骓不逝。骓不逝兮可奈何！虞兮虞兮奈若何！——两汉·项羽《垓下歌》
10  江南可采莲，莲叶何田田，鱼戏莲叶间。鱼戏莲叶东，鱼戏莲叶西，鱼戏莲叶南，鱼戏莲叶北。——两汉·佚名《江南》
11  葛之覃兮，施于中谷，维叶萋萋。黄鸟于飞，集于灌木，其鸣喈喈。葛之覃兮，施于中谷，维叶莫莫。是刈是濩，为絺为綌，服之无斁。言告师氏，言告言归。薄污我私，薄浣我衣。害浣害否？归宁父母。——先秦·佚名《葛覃》
12  赵客缦胡缨，吴钩霜雪明。银鞍照白马，飒沓如流星。十步杀一人，千里不留行。事了拂衣去，深藏身与名。闲过信陵饮，脱剑膝前横。将炙啖朱亥，持觞劝侯嬴。三杯吐然诺，五岳倒为轻。眼花耳热后，意气素霓生。救赵挥金槌，邯郸先震惊。千秋二壮士，烜赫大梁城。纵死侠骨香，不惭世上英。谁能书阁下，白首太玄经。——唐代·李白《侠客行》
13  日暮苍山远，天寒白屋贫。柴门闻犬吠，风雪夜归人。——唐代·刘长卿《逢雪宿芙蓉山主人》
14  白马饰金羁，连翩西北驰。借问谁家子，幽并游侠儿。 少小去乡邑，扬声沙漠垂。宿昔秉良弓，楛矢何参差。控弦破左的，右发摧月支。仰手接飞猱，俯身散马蹄。狡捷过猴猿，勇剽若豹螭。边城多警急，虏骑数迁移。羽檄从北来，厉马登高堤。长驱蹈匈奴，左顾凌鲜卑。弃身锋刃端，性命安可怀？父母且不顾，何言子与妻！名编壮士籍，不得中顾私。捐躯赴国难，视死忽如归！——魏晋·曹植《白马篇》
15  功盖三分国，名成八阵图。（名成 一作：名高）江流石不转，遗恨失吞吴。——唐代·杜甫《八阵图》
16  汉末建安中，庐江府小吏焦仲卿妻刘氏，为仲卿母所遣，自誓不嫁。其家逼之，乃投水而死。仲卿闻之，亦自缢于庭树。时人伤之，为诗云尔。孔雀东南飞，五里一徘徊。　　“十三能织素，十四学裁衣。十五弹箜篌，十六诵诗书。十七为君妇，心中常苦悲。君既为府吏，守节情不移。贱妾留空房，相见常日稀。鸡鸣入机织，夜夜不得息。三日断五匹，大人故嫌迟。非为织作迟，君家妇难为！妾不堪驱使，徒留无所施。便可白公姥，及时相遣归。”　　府吏得闻之，堂上启阿母：“儿已薄禄相，幸复得此妇。结发同枕席，黄泉共为友。共事二三年，始尔未为久。女行无偏斜，何意致不厚。”　　阿母谓府吏：“何乃太区区！此妇无礼节，举动自专由。吾意久怀忿，汝岂得自由！东家有贤女，自名秦罗敷。可怜体无比，阿母为汝求。便可速遣之，遣去慎莫留！”　　府吏长跪告：“伏惟启阿母。今若遣此妇，终老不复取！”　　阿母得闻之，槌床便大怒：“小子无所畏，何敢助妇语！吾已失恩义，会不相从许！”　　府吏默无声，再拜还入户。举言谓新妇，哽咽不能语：“我自不驱卿，逼迫有阿母。卿但暂还家，吾今且报府。不久当归还，还必相迎取。以此下心意，慎勿违吾语。”　　新妇谓府吏：“勿复重纷纭。往昔初阳岁，谢家来贵门。奉事循公姥，进止敢自专？昼夜勤作息，伶俜萦苦辛。谓言无罪过，供养卒大恩；仍更被驱遣，何言复来还！妾有绣腰襦，葳蕤自生光；红罗复斗帐，四角垂香囊；箱帘六七十，绿碧青丝绳，物物各自异，种种在其中。人贱物亦鄙，不足迎后人，留待作遗施，于今无会因。时时为安慰，久久莫相忘！”　　鸡鸣外欲曙，新妇起严妆。著我绣夹裙，事事四五通。足下蹑丝履，头上玳瑁光。腰若流纨素，耳著明月珰。指如削葱根，口如含朱丹。纤纤作细步，精妙世无双。　　上堂拜阿母，阿母怒不止。“昔作女儿时，生小出野里。本自无教训，兼愧贵家子。受母钱帛多，不堪母驱使。今日还家去，念母劳家里。”却与小姑别，泪落连珠子。“新妇初来时，小姑始扶床；今日被驱遣，小姑如我长。勤心养公姥，好自相扶将。初七及下九，嬉戏莫相忘。”出门登车去，涕落百余行。　　府吏马在前，新妇车在后。隐隐何甸甸，俱会大道口。下马入车中，低头共耳语：“誓不相隔卿，且暂还家去。吾今且赴府，不久当还归。誓天不相负！”　　新妇谓府吏：“感君区区怀！君既若见录，不久望君来。君当作磐石，妾当作蒲苇。蒲苇纫如丝，磐石无转移。我有亲父兄，性行暴如雷，恐不任我意，逆以煎我怀。”举手长劳劳，二情同依依 。　　入门上家堂，进退无颜仪。阿母大拊掌，不图子自归：“十三教汝织，十四能裁衣，十五弹箜篌，十六知礼仪，十七遣汝嫁，谓言无誓违。汝今何罪过，不迎而自归？”兰芝惭阿母：“儿实无罪过。”阿母大悲摧。　　还家十余日，县令遣媒来。云有第三郎，窈窕世无双。年始十八九，便言多令才。　　阿母谓阿女：“汝可去应之。”　　阿女含泪答：“兰芝初还时，府吏见丁宁，结誓不别离。今日违情义，恐此事非奇。自可断来信，徐徐更谓之。”　　阿母白媒人：“贫贱有此女，始适还家门。不堪吏人妇，岂合令郎君？幸可广问讯，不得便相许。”　　媒人去数日，寻遣丞请还，说有兰家女，承籍有宦官。云有第五郎，娇逸未有婚。遣丞为媒人，主簿通语言。直说太守家，有此令郎君，既欲结大义，故遣来贵门。　　阿母谢媒人：“女子先有誓，老姥岂敢言！”　　阿兄得闻之，怅然心中烦。举言谓阿妹：“作计何不量！先嫁得府吏，后嫁得郎君。否泰如天地，足以荣汝身。不嫁义郎体，其往欲何云？”　　兰芝仰头答：“理实如兄言。谢家事夫婿，中道还兄门。处分适兄意，那得自任专！虽与府吏要，渠会永无缘。登即相许和，便可作婚姻。”　　媒人下床去。诺诺复尔尔。还部白府君：“下官奉使命，言谈大有缘。”府君得闻之，心中大欢喜。视历复开书，便利此月内，六合正相应。良吉三十日，今已二十七，卿可去成婚。交语速装束，络绎如浮云。青雀白鹄舫，四角龙子幡。婀娜随风转，金车玉作轮。踯躅青骢马，流苏金镂鞍。赍钱三百万，皆用青丝穿。杂彩三百匹，交广市鲑珍。从人四五百，郁郁登郡门。　　阿母谓阿女：“适得府君书，明日来迎汝。何不作衣裳？莫令事不举！”　　阿女默无声，手巾掩口啼，泪落便如泻。移我琉璃榻，出置前窗下。左手持刀尺，右手执绫罗。朝成绣夹裙，晚成单罗衫。晻晻日欲暝，愁思出门啼。　　府吏闻此变，因求假暂归。未至二三里，摧藏马悲哀。新妇识马声，蹑履相逢迎。怅然遥相望，知是故人来。举手拍马鞍，嗟叹使心伤：“自君别我后，人事不可量。果不如先愿，又非君所详。我有亲父母，逼迫兼弟兄。以我应他人，君还何所望！”　　府吏谓新妇：“贺卿得高迁！磐石方且厚，可以卒千年；蒲苇一时纫，便作旦夕间。卿当日胜贵，吾独向黄泉！”　　新妇谓府吏：“何意出此言！同是被逼迫，君尔妾亦然。黄泉下相见，勿违今日言！”执手分道去，各各还家门。生人作死别，恨恨那可论？念与世间辞，千万不复全！　　府吏还家去，上堂拜阿母：“今日大风寒，寒风摧树木，严霜结庭兰。儿今日冥冥，令母在后单。故作不良计，勿复怨鬼神！命如南山石，四体康且直！”　　阿母得闻之，零泪应声落：“汝是大家子，仕宦于台阁。慎勿为妇死，贵贱情何薄！东家有贤女，窈窕艳城郭，阿母为汝求，便复在旦夕。”　　府吏再拜还，长叹空房中，作计乃尔立。转头向户里，渐见愁煎迫。　　其日牛马嘶，新妇入青庐。奄奄黄昏后，寂寂人定初。我命绝今日，魂去尸长留！揽裙脱丝履，举身赴清池。　　府吏闻此事，心知长别离。徘徊庭树下，自挂东南枝。　　两家求合葬，合葬华山傍。东西植松柏，左右种梧桐。枝枝相覆盖，叶叶相交通。中有双飞鸟，自名为鸳鸯。仰头相向鸣，夜夜达五更。行人驻足听，寡妇起彷徨。多谢后世人，戒之慎勿忘。——两汉·佚名《孔雀东南飞》
17  日出东南隅，照我秦氏楼。秦氏有好女，自名为罗敷。罗敷喜蚕桑，采桑城南隅。青丝为笼系，桂枝为笼钩。头上倭堕髻，耳中明月珠。缃绮为下裙，紫绮为上襦。行者见罗敷，下担捋髭须。少年见罗敷，脱帽著帩头。耕者忘其犁，锄者忘其锄。来归相怨怒，但坐观罗敷。&喜蚕桑 一作：善蚕桑；相怨怒 一作：相怒怨&使君从南来，五马立踟蹰。使君遣吏往，问是谁家姝？“秦氏有好女，自名为罗敷。”“罗敷年几何？”“二十尚不足，十五颇有余”。使君谢罗敷：“宁可共载不？罗敷前致辞：“使君一何愚！使君自有妇，罗敷自有夫！”“东方千余骑，夫婿居上头。何用识夫婿？白马从骊驹，青丝系马尾，黄金络马头；腰中鹿卢剑，可值千万余。十五府小吏，二十朝大夫，三十侍中郎，四十专城居。为人洁白皙，鬑鬑颇有须。盈盈公府步，冉冉府中趋。坐中数千人，皆言夫婿殊。”&白晰 一作：白皙&——两汉·乐府诗集《陌上桑》
18  松下问童子，言师采药去。只在此山中，云深不知处。——唐代·贾岛《寻隐者不遇》
19  中岁颇好道，晚家南山陲。兴来每独往，胜事空自知。行到水穷处，坐看云起时。偶然值林叟，谈笑无还期。——唐代·王维《终南别业》
20  渔翁夜傍西岩宿，晓汲清湘燃楚竹。烟销日出不见人，欸乃一声山水绿。回看天际下中流，岩上无心云相逐。——唐代·柳宗元《渔翁》
21  八岁偷照镜，长眉已能画。十岁去踏青，芙蓉作裙衩。十二学弹筝，银甲不曾卸。十四藏六亲，悬知犹未嫁。十五泣春风，背面秋千下。——唐代·李商隐《无题·八岁偷照镜》
22  万里桥西一草堂，百花潭水即沧浪。风含翠篠娟娟净，雨裛红蕖冉冉香。厚禄故人书断绝，恒饥稚子色凄凉。欲填沟壑唯疏放，自笑狂夫老更狂。——唐代·杜甫《狂夫》
23  李杜诗篇万口传，至今已觉不新鲜。江山代有才人出，各领风骚数百年。——清代·赵翼《论诗五首·其二》
24  嘒彼小星，三五在东。肃肃宵征，夙夜在公。寔命不同。嘒彼小星，维参与昴。肃肃宵征，抱衾与裯。寔命不犹。——先秦·佚名《小星》
25  知章骑马似乘船，眼花落井水底眠。汝阳三斗始朝天，道逢麴车口流涎，恨不移封向酒泉。左相日兴费万钱，饮如长鲸吸百川，衔杯乐圣称避贤。宗之潇洒美少年，举觞白眼望青天，皎如玉树临风前。苏晋长斋绣佛前，醉中往往爱逃禅。李白斗酒诗百篇，长安市上酒家眠，天子呼来不上船，自称臣是酒中仙。张旭三杯草圣传，脱帽露顶王公前，挥毫落纸如云烟。焦遂五斗方卓然，高谈雄辩惊四筵。——唐代·杜甫《饮中八仙歌》
26  精卫衔微木，将以填沧海。刑天舞干戚，猛志固常在。同物既无虑，化去不复悔。徒设在昔心，良辰讵可待。——魏晋·陶渊明《读山海经·其十》
27  白也诗无敌，飘然思不群。清新庾开府，俊逸鲍参军。渭北春天树，江东日暮云。何时一樽酒，重与细论文。——唐代·杜甫《春日忆李白》
28  粗缯大布裹生涯，腹有诗书气自华。厌伴老儒烹瓠叶，强随举子踏槐花。囊空不办寻春马，眼乱行看择婿车。得意犹堪夸世俗，诏黄新湿字如鸦。——宋代·苏轼《和董传留别》
29  采石江边李白坟，绕田无限草连云。可怜荒垄穷泉骨，曾有惊天动地文。但是诗人多薄命，就中沦落不过君。——唐代·白居易《李白墓》
30  君子偕老，副笄六珈。委委佗佗，如山如河，象服是宜。子之不淑，云如之何？玼兮玼兮，其之翟也。鬒发如云，不屑髢也；玉之瑱也，象之揥也，扬且之皙也。胡然而天也？胡然而帝也？瑳兮瑳兮，其之展也。蒙彼绉絺，是绁袢也。子之清扬，扬且之颜也。展如之人兮，邦之媛也！——先秦·佚名《君子偕老》
31  秋来相顾尚飘蓬，未就丹砂愧葛洪。 痛饮狂歌空度日，飞扬跋扈为谁雄。——唐代·杜甫《赠李白》
32  镜湖三百里，菡萏发荷花。五月西施采，人看隘若耶。回舟不待月，归去越王家。——唐代·李白《子夜吴歌·夏歌》
33  鸣骹直上一千尺，天静无风声更干。碧眼胡儿三百骑，尽提金勒向云看。——宋代·柳开《塞上》
34  南国有佳人，容华若桃李。朝游江北岸，夕宿潇湘沚。时俗薄朱颜，谁为发皓齿？俯仰岁将暮，荣耀难久恃。——魏晋·曹植《杂诗七首·其四》
35  死别已吞声，生别常恻恻。江南瘴疠地，逐客无消息。故人入我梦，明我长相忆。恐非平生魂，路远不可测。魂来枫林青，魂返关塞黑。君今在罗网，何以有羽翼。落月满屋梁，犹疑照颜色。水深波浪阔，无使蛟龙得。&版本一&死别已吞声，生别常恻恻。江南瘴疠地，逐客无消息。故人入我梦，明我长相忆。君今在罗网，何以有羽翼。恐非平生魂，路远不可测。魂来枫林青，魂返关塞黑。落月满屋梁，犹疑照颜色。水深波浪阔，无使蛟龙得。&版本二&——唐代·杜甫《梦李白二首·其一》
36  于以采蘩？于沼于沚。于以用之？公侯之事。于以采蘩？于涧之中。于以用之？公侯之宫。被之僮僮，夙夜在公。被之祁祁，薄言还归。——先秦·佚名《采蘩》
37  名花倾国两相欢，常得君王带笑看。解释春风无限恨，沉香亭北倚栏杆。——唐代·李白《清平调·名花倾国两相欢》
38  天问复招魂，无因彻帝阍。岂知千丽句，不敌一谗言。——唐代·陆龟蒙《离骚》
39  万里南游客，交州见柳条。逢迎人易合，时日酒能消。浪晓浮青雀，风温解黑貂。囊金如未足，莫恨故乡遥。——唐代·司空曙《送人游岭南》
40  美女妖且闲，采桑歧路间。柔条纷冉冉，叶落何翩翩。攘袖见素手，皓腕约金环。头上金爵钗，腰佩翠琅玕。明珠交玉体，珊瑚间木难。罗衣何飘飘，轻裾随风还。顾盼遗光彩，长啸气若兰。行徒用息驾，休者以忘餐。借问女安居，乃在城南端。青楼临大路，高门结重关。容华耀朝日，谁不希令颜？媒氏何所营？玉帛不时安。佳人慕高义，求贤良独难。众人徒嗷嗷，安知彼所观？盛年处房室，中夜起长叹。——魏晋·曹植《美女篇》
41  长相思，在长安。络纬秋啼金井阑，微霜凄凄簟色寒。孤灯不明思欲绝，卷帷望月空长叹。美人如花隔云端。上有青冥之高天，下有渌水之波澜。天长路远魂飞苦，梦魂不到关山难。长相思，摧心肝。日色欲尽花含烟，月明欲素愁不眠。赵瑟初停凤凰柱，蜀琴欲奏鸳鸯弦。此曲有意无人传，愿随春风寄燕然。忆君迢迢隔青天。昔时横波目，今作流泪泉。不信妾肠断，归来看取明镜前。美人在时花满堂，美人去后花馀床。床中绣被卷不寝，至今三载闻余香。香亦竟不灭，人亦竟不来。相思黄叶落，白露湿青苔。——唐代·李白《长相思三首》
42  简兮简兮，方将万舞。日之方中，在前上处。硕人俣俣，公庭万舞。有力如虎，执辔如组。左手执龠，右手秉翟。赫如渥赭，公言锡爵。山有榛，隰有苓。云谁之思？西方美人。彼美人兮，西方之人兮。——先秦·佚名《简兮》
43  李白前时原有月，惟有李白诗能说。李白如今已仙去，月在青天几圆缺？今人犹歌李白诗，明月还如李白时。我学李白对明月，白与明月安能知！李白能诗复能酒，我今百杯复千首。我愧虽无李白才，料应月不嫌我丑。我也不登天子船，我也不上长安眠。姑苏城外一茅屋，万树梅花月满天。——明代·唐寅《把酒对月歌》
44  昔年有狂客，号尔谪仙人。笔落惊风雨，诗成泣鬼神。声名从此大，汩没一朝伸。文采承殊渥，流传必绝伦。龙舟移棹晚，兽锦夺袍新。白日来深殿，青云满后尘。乞归优诏许，遇我宿心亲。未负幽栖志，兼全宠辱身。剧谈怜野逸，嗜酒见天真。醉舞梁园夜，行歌泗水春。才高心不展，道屈善无邻。处士祢衡俊，诸生原宪贫。稻粱求未足，薏苡谤何频。五岭炎蒸地，三危放逐臣。几年遭鵩鸟，独泣向麒麟。苏武先还汉，黄公岂事秦。楚筵辞醴日，梁狱上书辰。已用当时法，谁将此义陈。老吟秋月下，病起暮江滨。莫怪恩波隔，乘槎与问津。——唐代·杜甫《寄李十二白二十韵》
45  贵逼人来不自由，龙骧凤翥势难收。满堂花醉三千客，一剑霜寒十四州。鼓角揭天嘉气冷，风涛动地海山秋。东南永作金天柱，谁羡当时万户侯。——唐代·贯休《献钱尚父》
46  少年十五二十时，步行夺得胡马骑。射杀山中白额虎，肯数邺下黄须儿！一身转战三千里，一剑曾当百万师。汉兵奋迅如霹雳，虏骑崩腾畏蒺藜。卫青不败由天幸，李广无功缘数奇。自从弃置便衰朽，世事蹉跎成白首。昔时飞箭无全目，今日垂杨生左肘。路旁时卖故侯瓜，门前学种先生柳。苍茫古木连穷巷，寥落寒山对虚牖。誓令疏勒出飞泉，不似颍川空使酒。贺兰山下阵如云，羽檄交驰日夕闻。节使三河募年少，诏书五道出将军。试拂铁衣如雪色，聊持宝剑动星文。愿得燕弓射大将，耻令越甲鸣吾君。莫嫌旧日云中守，犹堪一战取功勋。——唐代·王维《老将行》
47  少壮从戎马上飞，雪山童子未缁衣。 秋山年长头陀处，说我军前射虎归。——唐代·刘商《赠头陀师》
48  丈夫非无泪，不洒离别间。杖剑对尊酒，耻为游子颜。蝮蛇一螫手，壮士即解腕。所志在功名，离别何足叹。——唐代·陆龟蒙《别离》
49  伏波惟愿裹尸还，定远何须生入关。 莫遣只轮归海窟，仍留一箭射天山。——唐代·李益《塞下曲》
50  名花倾国两相欢，长得君王带笑看。解释春风无限恨，沉香亭北倚阑干。——唐代·李白《清平调·其三》
51  艳色天下重，西施宁久微。朝为越溪女，暮作吴宫妃。贱日岂殊众，贵来方悟稀。邀人傅香粉，不自著罗衣。君宠益娇态，君怜无是非。当时浣纱伴，莫得同车归。持谢邻家子，效颦安可希。——唐代·王维《西施咏》
52  不见李生久，佯狂真可哀。世人皆欲杀，吾意独怜才。敏捷诗千首，飘零酒一杯。匡山读书处，头白好归来。——唐代·杜甫《不见》
53  新裂齐纨素，皎洁如霜雪。裁为合欢扇，团团似明月。出入君怀袖，动摇微风发。常恐秋节至，凉飙夺炎热。弃捐箧笥中，恩情中道绝。——两汉·班婕妤《怨歌行》
54  抛掷南阳为主忧，北征东讨尽良筹。时来天地皆同力，运去英雄不自由。千里山河轻孺子，两朝冠剑恨谯周。唯余岩下多情水，犹解年年傍驿流。——唐代·罗隐《筹笔驿》
55  火山五月行人少，看君马去疾如鸟。 都护行营太白西，角声一动胡天晓。——唐代·岑参《武威送刘判官赴碛西行军》
56  长啸梁甫吟，何时见阳春？君不见，朝歌屠叟辞棘津，八十西来钓渭滨。宁羞白发照清水，逢时壮气思经纶。广张三千六百钓，风期暗与文王亲。大贤虎变愚不测，当年颇似寻常人。君不见，高阳酒徒起草中，长揖山东隆准公。入门不拜逞雄辩，两女辍洗来趋风。东下齐城七十二，指挥楚汉如旋蓬。狂客落魄尚如此，何况壮士当群雄！我欲攀龙见明主，雷公砰訇震天鼓。帝旁投壶多玉女，三时大笑开电光，倏烁晦冥起风雨。阊阖九门不可通，以额扣关阍者怒。白日不照我精诚，杞国无事忧天倾。猰貐磨牙竞人肉，驺虞不折生草茎。手接飞猱搏雕虎，侧足焦原未言苦。智者可卷愚者豪，世人见我轻鸿毛。力排南山三壮士，齐相杀之费二桃。吴楚弄兵无剧孟，亚夫咍尔为徒劳。梁甫吟，声正悲。张公两龙剑，神物合有时。风云感会起屠钓，大人臲屼当安之。——唐代·李白《梁甫吟》
57  十五彩衣年，承欢慈母前。孝廉因岁贡，怀橘向秦川。四座推文举，中郎许仲宣。泛舟江上别，谁不仰神仙。——唐代·孟浩然《送张参明经举兼向泾州觐省》
58  遗庙丹青落，空山草木长。犹闻辞后主，不复卧南阳。——唐代·杜甫《武侯庙》
59  夭夭园桃，无子空长。虚美难假，偏轮不行。淮阴五刑，鸟尽弓藏。保身全名，独有子房。大愤不收，褒衣无带。多言寡诚，抵令事败。苏秦之说，六国以亡。倾侧卖主，车裂固当。贤矣陈轸，忠而有谋。楚怀不从，祸卒不救。祸夫吴起，智小谋大，西河何健，伏尸何劣。嗟彼郭生，古之雅人，智矣燕昭，可谓得臣。峨峨仲连，齐之高士，北辞千金，东蹈沧海。——魏晋·曹丕《煌煌京洛行》
60  定之方中，作于楚宫。揆之以日，作于楚室。树之榛栗，椅桐梓漆，爰伐琴瑟。升彼虚矣，以望楚矣。望楚与堂，景山与京。降观于桑。卜云其吉，终焉允臧。灵雨既零，命彼倌人。星言夙驾，说于桑田。匪直也人，秉心塞渊。騋牝三千。——先秦·佚名《鄘风·定之方中》
61  萋萋春草秋绿，落落长松夏寒。牛羊自归村巷，童稚不识衣冠。——唐代·王维《田园乐七首·其四》
62  文王在上，于昭于天。周虽旧邦，其命维新。有周不显，帝命不时。文王陟降，在帝左右。亹亹文王，令闻不已。陈锡哉周，侯文王孙子。文王孙子，本支百世，凡周之士，不显亦世。世之不显，厥犹翼翼。思皇多士，生此王国。王国克生，维周之桢；济济多士，文王以宁。穆穆文王，于缉熙敬止。假哉天命。有商孙子。商之孙子，其丽不亿。上帝既命，侯于周服。侯服于周，天命靡常。殷士肤敏。裸将于京。厥作裸将，常服黼冔。王之荩臣。无念尔祖。无念尔祖，聿修厥德。永言配命，自求多福。殷之未丧师，克配上帝。宜鉴于殷，骏命不易！命之不易，无遏尔躬。宣昭义问，有虞殷自天。上天之载，无声无臭。仪刑文王，万邦作孚。——先秦·佚名《文王》
63  斜髻娇娥夜卧迟，梨花风静鸟栖枝。难将心事和人说，说与青天明月知。——明代·唐寅《美人对月》
64  白头波上白头翁，家逐船移浦浦风。一尺鲈鱼新钓得，儿孙吹火荻花中。——唐代·郑谷《淮上渔者》
65  天作高山，大王荒之。彼作矣，文王康之。彼徂矣，岐有夷之行。子孙保之。——先秦·佚名《周颂·天作》
66  白石岩扉碧藓滋，上清沦谪得归迟。一春梦雨常飘瓦，尽日灵风不满旗。萼绿华来无定所，杜兰香去未移时。玉郎会此通仙籍，忆向天阶问紫芝。——唐代·李商隐《重过圣女祠》
67  裳裳者华，其叶湑兮。我觏之子，我心写兮。我心写兮，是以有誉处兮。裳裳者华，芸其黄矣。我觏之子，维其有章矣。维其有章矣，是以有庆矣。裳裳者华，或黄或白。我觏之子，乘其四骆。乘其四骆，六辔沃若。左之左之，君子宜之。右之右之，君子有之。维其有之，是以似之。——先秦·佚名《裳裳者华》
68  彼汾沮洳，言采其莫。彼其之子，美无度。美无度，殊异乎公路。彼汾一方，言采其桑。彼其之子，美如英。美如英，殊异乎公行。彼汾一曲，言采其藚。彼其之子，美如玉。美如玉，殊异乎公族。——先秦·佚名《汾沮洳》
69  秋木萋萋，其叶萎黄，有鸟处山，集于苞桑。养育毛羽，形容生光，既得行云，上游曲房。离宫绝旷，身体摧藏，志念没沉，不得颉颃。虽得委禽，心有徊惶，我独伊何，来往变常。翩翩之燕，远集西羌，高山峨峨，河水泱泱。父兮母兮，进阻且长，呜呼哀哉！忧心恻伤。——两汉·王昭君《怨词》
70  汉宫美女多如云，中有一人字昭君。天生倾国倾城色，玉质孤高卓不群。来至掖庭已有年，愁听宫漏独成眠。可怜绝色等闲弃，汉帝不分媸与妍。非是君王不好色，佳人如织绕其侧。颠鸾倒凤夕连朝，遍识群芳犹未得。思幸佳人无孑遗，九重选美事颇奇。不劳龙目亲遴选，分辩媸妍赖画师。高低美丑瘦和肥，全仗画师笔一挥。古有按图寻骏马，今皇凭画幸嫔妃。粉黛欲蒙君眷顾，千金竟把画工赂。钱有几多艳几多，无钱休得君恩遇。群娥每每沐皇风，独有昭君际遇穷。自恃无双才与色，讵肯摧眉赂画工！朔方正月雪澌澌，单于策马至京西。因闻汉阙多佳丽，欲索一人娶作妻。汉帝闻言忙颔首，和亲政策由来久。只求边塞暂安宁，愿向单于献佳偶。诏传呈上美人图，御笔按图点丽姝。宫中美色真难舍，乃选庸姿嫁北胡。钦点宫娥上殿堂，昭君为字名王嫱。红袖翩跹迤逦至，至时四壁顿生光。纤步凌波行若止，清香袅袅风吹蕊。骨似琼瑶肌似冰，明眸转盼如秋水。芳华盖世满堂惊，汉帝茫然叹失声。画上庸姿乃绝色，其间究竟是何情？君言既出难更改，忍送红颜归翰海。暗将昭君比众妃，三千佳丽无光彩。含颦忍泪别君王，贱妾从今辞故乡。不用满朝贤将相，蛾眉为国靖边疆。妾今远嫁万千里，胜在深宫寂寞死。宫中尚有如花人，不赂画工命似纸。愿君莫惜妾微身，应惜忠心体国臣。但得贤才良将在，守边何必用佳人！更怜豪杰没尘埃，辜负平生万丈才。岂能屈节事权贵？慷慨高歌归去来！绝色常遭妖女妒，贤才每被奸人误。栖身异域本寻常，多少英雄悲失路！铁马戎装出塞去，莫愁身似风中絮。既然此地不留人，他乡自有留人处！朔漠茫茫走石沙，随身唯有一琵琶。此去诚知难复返，天涯何处不为家！黄雾涨天雪晦冥，黑云拂地风膻腥。高原万里草皆白，大漠千年冢独青。无端叙写昭君辞，红粉飘零实可悲。千古英雄同一叹，伤怀岂止为蛾眉！——南北朝·沈约《昭君辞》
71  男儿生世间，及壮当封侯。战伐有功业，焉能守旧丘？召募赴蓟门，军动不可留。千金买马鞍，百金装刀头。闾里送我行，亲戚拥道周。斑白居上列，酒酣进庶羞。少年别有赠，含笑看吴钩。朝进东门营，暮上河阳桥。落日照大旗，马鸣风萧萧。平沙列万幕，部伍各见招。中天悬明月，令严夜寂寥。悲笳数声动，壮士惨不骄。借问大将谁？恐是霍嫖姚。古人重守边，今人重高勋。岂知英雄主，出师亘长云。六合已一家，四夷且孤军。遂使貔虎士，奋身勇所闻。拔剑击大荒，日收胡马群；誓开玄冥北，持以奉吾君！献凯日继踵，两蕃静无虞。渔阳豪侠地，击鼓吹笙竽。云帆转辽海，粳稻来东吴。越罗与楚练，照耀舆台躯。主将位益崇，气骄凌上都：边人不敢议，议者死路衢。我本良家子，出师亦多门。将骄益愁思，身贵不足论。跃马二十年，恐辜明主恩。坐见幽州骑，长驱河洛昏。中夜间道归，故里但空村。恶名幸脱免，穷老无儿孙。——唐代·杜甫《后出塞五首》
72  叔于田，巷无居人。岂无居人？不如叔也。洵美且仁。叔于狩，巷无饮酒。岂无饮酒？不如叔也。洵美且好。叔适野，巷无服马。岂无服马？不如叔也。洵美且武。——先秦·佚名《叔于田》
73  太液仙舟迥，西园引上才。未晓征车度，鸡鸣关早开。——唐代·李世民《赐房玄龄》
74  将军魏武之子孙，于今为庶为清门。英雄割据虽已矣，文采风流今尚存。学书初学卫夫人，但恨无过王右军。丹青不知老将至，富贵于我如浮云。开元之中常引见，承恩数上南薰殿。凌烟功臣少颜色，将军下笔开生面。良相头上进贤冠，猛将腰间大羽箭。褒公鄂公毛发动，英姿飒爽来酣战。先帝御马五花骢，画工如山貌不同。是日牵来赤墀下，迥立阊阖生长风。诏谓将军拂绢素，意匠惨澹经营中。斯须九重真龙出，一洗万古凡马空。玉花却在御榻上，榻上庭前屹相向。至尊含笑催赐金，圉人太仆皆惆怅。弟子韩干早入室，亦能画马穷殊相。干惟画肉不画骨，忍使骅骝气凋丧。将军画善盖有神，必逢佳士亦写真。即今漂泊干戈际，屡貌寻常行路人。途穷反遭俗眼白，世上未有如公贫。但看古来盛名下，终日坎壈缠其身。——唐代·杜甫《丹青引赠曹将军霸》
75  苏武魂销汉使前，古祠高树两茫然。云边雁断胡天月，陇上羊归塞草烟。回日楼台非甲帐，去时冠剑是丁年。茂陵不见封侯印，空向秋波哭逝川。——唐代·温庭筠《苏武庙》
76  拔剑绕残樽，歌终便出门。西风满天雪，何处报人恩。勇死寻常事，轻雠不足论。翻嫌易水上，细碎动离魂。——唐代·齐己《剑客》
77  精华欲掩料应难，影自娟娟魄自寒。一片砧敲千里白，半轮鸡唱五更残。绿蓑江上秋闻笛，红袖楼头夜倚栏。博得嫦娥应借问，缘何不使永团圆。——清代·曹雪芹《香菱咏月·其三》
78  夜如何其？夜未央，庭燎之光。君子至止，鸾声将将。夜如何其？夜未艾，庭燎晣晣。君子至止，鸾声哕哕。夜如何其？夜乡晨，庭燎有辉。君子至止，言观其旂。——先秦·佚名《庭燎》
79  小小生金屋，盈盈在紫微。山花插宝髻，石竹绣罗衣。每出深宫里，常随步辇归。只愁歌舞散，化作彩云飞。柳色黄金嫩，梨花白雪香。玉楼巢翡翠，金殿锁鸳鸯。选妓随雕辇，征歌出洞房。宫中谁第一，飞燕在昭阳。卢橘为秦树，蒲桃出汉宫。烟花宜落日，丝管醉春风。笛奏龙吟水，箫鸣凤下空。君王多乐事，还与万方同。玉树春归日，金宫乐事多。后庭朝未入，轻辇夜相过。笑出花间语，娇来竹下歌。莫教明月去，留著醉嫦娥。绣户香风暖，纱窗曙色新。宫花争笑日，池草暗生春。绿树闻歌鸟，青楼见舞人。昭阳桃李月，罗绮自相亲。今日明光里，还须结伴游。春风开紫殿，天乐下朱楼。艳舞全知巧，娇歌半欲羞。更怜花月夜，宫女笑藏钩。寒雪梅中尽，春风柳上归。宫莺娇欲醉，檐燕语还飞。迟日明歌席，新花艳舞衣。晚来移彩仗，行乐泥光辉。水绿南薰殿，花红北阙楼。莺歌闻太液，凤吹绕瀛洲。素女鸣珠佩，天人弄彩球。今朝风日好，宜入未央游。——唐代·李白《宫中行乐词八首》
80  美女渭桥东，春还事蚕作。五马如飞龙，青丝结金络。不知谁家子，调笑来相谑。妾本秦罗敷，玉颜艳名都。绿条映素手，采桑向城隅。使君且不顾，况复论秋胡。寒螀爱碧草，鸣凤栖青梧。托心自有处，但怪傍人愚。徒令白日暮，高驾空踟蹰。——唐代·李白《陌上桑》
81  虢国夫人承主恩，平明骑马入宫门。却嫌脂粉污颜色，淡扫蛾眉朝至尊。——唐代·张祜《集灵台·其二》
82  苏武在匈奴，十年持汉节。白雁上林飞，空传一书札。牧羊边地苦，落日归心绝。渴饮月窟冰，饥餐天上雪。东还沙塞远，北怆河梁别。泣把李陵衣，相看泪成血。——唐代·李白《苏武》
83  叔于田，乘乘马。执辔如组，两骖如舞。叔在薮，火烈具举。袒裼暴虎，献于公所。将叔勿狃，戒其伤女。叔于田，乘乘黄。两服上襄，两骖雁行。叔在薮，火烈具扬。叔善射忌，又良御忌。抑罄控忌，抑纵送忌。叔于田，乘乘鸨。两服齐首，两骖如手。叔在薮，火烈具阜。叔马慢忌，叔发罕忌，抑释掤忌，抑鬯弓忌。——先秦·佚名《大叔于田》
84  一担乾柴古渡头，盘缠一日颇优游。归来涧底磨刀斧，又作全家明日谋。——宋代·萧德藻《樵夫》
85  名都多妖女，京洛出少年。宝剑值千金，被服丽且鲜。斗鸡东郊道，走马长楸间。驰骋未能半，双兔过我前。揽弓捷鸣镝，长驱上南山。左挽因右发，一纵两禽连。余巧未及展，仰手接飞鸢。观者咸称善，众工归我妍。归来宴平乐，美酒斗十千。脍鲤臇胎鰕，炮鳖炙熊蹯。鸣俦啸匹侣，列坐竟长筵。连翩击鞠壤，巧捷惟万端。白日西南驰，光景不可攀。云散还城邑，清晨复来还。——魏晋·曹植《名都篇》
86  椒聊之实，蕃衍盈升。彼其之子，硕大无朋。椒聊且，远条且。椒聊之实，蕃衍盈匊。彼其之子，硕大且笃。椒聊且，远条且。——先秦·佚名《椒聊》
87  庶见素冠兮？棘人栾栾兮，劳心慱慱兮。庶见素衣兮？我心伤悲兮，聊与子同归兮。庶见素韠兮？我心蕴结兮，聊与子如一兮。——先秦·佚名《素冠》
88  厥初生民，时维姜嫄。生民如何？克禋克祀，以弗无子。履帝武敏歆，攸介攸止，载震载夙。载生载育，时维后稷。诞弥厥月，先生如达。不坼不副，无菑无害，以赫厥灵。上帝不宁，不康禋祀，居然生子。诞寘之隘巷，牛羊腓字之。诞寘之平林，会伐平林。诞寘之寒冰，鸟覆翼之。鸟乃去矣，后稷呱矣。实覃实訏，厥声载路。诞实匍匐，克岐克嶷，以就口食。蓺之荏菽，荏菽旆旆。禾役穟穟，麻麦幪幪，瓜瓞唪唪。诞后稷之穑，有相之道。茀厥丰草，种之黄茂。实方实苞，实种实褎。实发实秀，实坚实好。实颖实栗，即有邰家室。诞降嘉种，维秬维秠，维穈维芑。恒之秬秠，是获是亩。恒之穈芑，是任是负，以归肇祀。诞我祀如何？或舂或揄，或簸或蹂。释之叟叟，烝之浮浮。载谋载惟，取萧祭脂。取羝以軷，载燔载烈，以兴嗣岁。昂盛于豆，于豆于登，其香始升。上帝居歆，胡臭亶时。后稷肇祀，庶无罪悔，以迄于今。——先秦·佚名《大雅·生民》
89  思文后稷，克配彼天。立我烝民，莫菲尔极。贻我来牟，帝命率育，无此疆尔界。陈常于时夏。——先秦·佚名《周颂·思文》
90  于皇武王！无竞维烈。允文文王，克开厥后。嗣武受之，胜殷遏刘，耆定尔功。——先秦·佚名《周颂·武》
91  远别离，古有皇英之二女，乃在洞庭之南，潇湘之浦。海水直下万里深，谁人不言此离苦？日惨惨兮云冥冥，猩猩啼烟兮鬼啸雨。我纵言之将何补？皇穹窃恐不照余之忠诚，雷凭凭兮欲吼怒。尧舜当之亦禅禹。君失臣兮龙为鱼，权归臣兮鼠变虎。或云：尧幽囚，舜野死。九疑联绵皆相似，重瞳孤坟竟何是？帝子泣兮绿云间，随风波兮去无还。恸哭兮远望，见苍梧之深山。苍梧山崩湘水绝，竹上之泪乃可灭。——唐代·李白《远别离》
92  龙盘虎踞树层层，势入浮云亦是崩。一种青山秋草里，路人唯拜汉文陵。——唐代·许浑《途经秦始皇墓》
93  笑矣乎，笑矣乎。君不见曲如钩，古人知尔封公侯。君不见直如弦，古人知尔死道边。张仪所以只掉三寸舌，苏秦所以不垦二顷田。笑矣乎，笑矣乎。君不见沧浪老人歌一曲，还道沧浪濯吾足。平生不解谋此身，虚作离骚遣人读。笑矣乎，笑矣乎。赵有豫让楚屈平，卖身买得千年名。巢由洗耳有何益，夷齐饿死终无成。君爱身后名，我爱眼前酒。饮酒眼前乐，虚名何处有。男儿穷通当有时，曲腰向君君不知。猛虎不看几上肉，洪炉不铸囊中锥。笑矣乎，笑矣乎。宁武子，朱买臣，扣角行歌背负薪。今日逢君君不识，岂得不如佯狂人。——唐代·李白《笑歌行》
94  夫子何为者，栖栖一代中。地犹鄹氏邑，宅即鲁王宫。叹凤嗟身否，伤麟怨道穷。今看两楹奠，当与梦时同。——唐代·李隆基《经邹鲁祭孔子而叹之》
95  狼跋其胡，载疐其尾。公孙硕肤，赤舄几几。狼疐其尾，载跋其胡。公孙硕肤，德音不瑕？——先秦·佚名《狼跋》
96  汉家秦地月，流影照明妃。一上玉关道，天涯去不归。汉月还从东海出，明妃西嫁无来日。燕支长寒雪作花，蛾眉憔悴没胡沙。生乏黄金枉图画，死留青冢使人嗟。昭君拂玉鞍，上马啼红颊。今日汉宫人，明朝胡地妾。——唐代·李白《王昭君二首》
97  章台柳，章台柳，颜色青青今在否？纵使长条似旧垂，也应攀折他人手。&版本一&章台柳，章台柳，往日依依今在否？纵使长条似旧垂，也应攀折他人手。&版本二&章台柳，章台柳，昔日青青今在否？纵使长条似旧垂，也应攀折他人手。&版本三&——唐代·韩翃《章台柳·寄柳氏》
98  碧城十二曲阑干，犀辟尘埃玉辟寒。阆苑有书多附鹤，女床无树不栖鸾。星沉海底当窗见，雨过河源隔座看。若是晓珠明又定，一生长对水晶盘。对影闻声已可怜，玉池荷叶正田田。不逢萧史休回首，莫见洪崖又拍肩。紫凤放娇衔楚佩，赤鳞狂舞拨湘弦。鄂君怅望舟中夜，绣被焚香独自眠。七夕来时先有期，洞房帘箔至今垂。玉轮顾兔初生魄，铁网珊瑚未有枝。检与神方教驻景，收将凤纸写相思。武皇内传分明在，莫道人间总不知。——唐代·李商隐《碧城三首》
99  右军本清真，潇洒出风尘。山阴遇羽客，爱此好鹅宾。扫素写道经，笔精妙入神。书罢笼鹅去，何曾别主人。——唐代·李白《王右军》
100  赫赫明明。王命卿士，南仲大祖，大师皇父。整我六师，以脩我戎。既敬既戒，惠此南国。王谓尹氏，命程伯休父，左右陈行。戒我师旅，率彼淮浦，省此徐土。不留不处，三事就绪。赫赫业业，有严天子。王舒保作，匪绍匪游。徐方绎骚，震惊徐方。如雷如霆，徐方震惊。王奋厥武，如震如怒。进厥虎臣，阚如虓虎。铺敦淮濆，仍执丑虏。截彼淮浦，王师之所。王旅啴啴，如飞如翰。如江如汉，如山之苞。如川之流，绵绵翼翼。不测不克，濯征徐国。王犹允塞，徐方既来。徐方既同，天子之功。四方既平，徐方来庭。徐方不回，王曰还归。——先秦·佚名《大雅·常武》
101  猿鸟犹疑畏简书，风云常为护储胥。徒令上将挥神笔，终见降王走传车。管乐有才原不忝，关张无命欲何如？他年锦里经祠庙，梁父吟成恨有余。——唐代·李商隐《筹笔驿》
102  骍骍角弓，翩其反矣。兄弟婚姻，无胥远矣。尔之远矣，民胥然矣。尔之教矣，民胥效矣。此令兄弟，绰绰有裕。不令兄弟，交相为愈。民之无良，相怨一方。受爵不让，至于已斯亡。老马反为驹，不顾其后。如食宜饇，如酌孔取。毋教猱升木，如涂涂附。君子有徽猷，小人与属。雨雪瀌瀌，见晛曰消。莫肯下遗，式居娄骄。雨雪浮浮，见晛曰流。如蛮如髦，我是用忧。——先秦·佚名《角弓》
103  终朝采绿，不盈一匊。予发曲局，薄言归沐。终朝采蓝，不盈一襜。五日为期，六日不詹。之子于狩，言韔其弓。之子于钓，言纶之绳。其钓维何？维鲂及鱮。维鲂及鱮，薄言观者。——先秦·佚名《采绿》
104  有杕之杜，其叶湑湑。独行踽踽。岂无他人？不如我同父。嗟行之人，胡不比焉？人无兄弟，胡不佽焉？有杕之杜，其叶菁菁。独行睘睘。岂无他人？不如我同姓。嗟行之人，胡不比焉？人无兄弟，胡不佽焉？——先秦·佚名《杕杜》
105  假乐君子，显显令德，宜民宜人。受禄于天，保右命之，自天申之。干禄百福，子孙千亿。穆穆皇皇，宜君宜王。不愆不忘，率由旧章。威仪抑抑，德音秩秩。无怨无恶，率由群匹。受福无疆，四方之纲。之纲之纪，燕及朋友。百辟卿士，媚于天子。不解于位，民之攸塈。——先秦·佚名《大雅·假乐》
106  燕南壮士吴门豪，筑中置铅鱼隐刀。感君恩重许君命，太山一掷轻鸿毛。——唐代·李白《结袜子》
107  绿江深见底，高浪直翻空。惯是湖边住，舟轻不畏风。逐流牵荇叶，缘岸摘芦苗。为惜鸳鸯鸟，轻轻动画桡。日暮长江里，相邀归渡头。落花如有意，来去逐船流。隔江看树色，沿月听歌声。不是长干住，那从此路行。——唐代·储光羲《江南曲四首》
108  吴山高，越水清，握手无言伤别情。将欲辞君挂帆去，离魂不散烟郊树。此心郁怅谁能论，有愧叨承国士恩。云物共倾三月酒，岁时同饯五侯门。羡君素书尝满案，含丹照白霞色烂。余尝学道穷冥筌，梦中往往游仙山。何当脱屣谢时去，壶中别有日月天。俯仰人间易凋朽，钟峰五云在轩牖。惜别愁窥玉女窗，归来笑把洪崖手。隐居寺，隐居山，陶公炼液栖其间。凝神闭气昔登攀，恬然但觉心绪闲。数人不知几甲子，昨夜犹带冰霜颜。我离虽则岁物改，如今了然失所在。别君莫道不尽欢，悬知乐客遥相待。石门流水遍桃花，我亦曾到秦人家。不知何处得鸡豕，就中仍见繁桑麻。翛然远与世事间，装鸾驾鹤又复远。何必长从七贵游，劳生徒聚万金产。挹君去，长相思，云游雨散从此辞。欲知怅别心易苦，向暮春风杨柳丝。——唐代·李白《下途归石门旧居》
109  直如朱丝绳，清如玉壶冰。何惭宿昔意，猜恨坐相仍。人情贱恩旧，世义逐衰兴。毫发一为瑕，丘山不可胜。食苗实硕鼠，点白信苍蝇。凫鹄远成美，薪刍前见凌。申黜褒女进，班去赵姬升。周王日沦惑，汉帝益嗟称。心赏犹难恃，貌恭岂易凭。古来共如此，非君独抚膺。——南北朝·鲍照《代白头吟》
110  孤儿生，孤子遇生，命独当苦。父母在时，乘坚车，驾驷马。父母已去，兄嫂令我行贾。南到九江，东到齐与鲁。腊月来归，不敢自言苦。头多虮虱，面目多尘土。大兄言办饭，大嫂言视马。上高堂，行取殿下堂。孤儿泪下如雨。使我朝行汲，暮得水来归。手为错，足下无菲。怆怆履霜，中多蒺藜。拔断蒺藜肠肉中，怆欲悲。泪下渫渫，清涕累累。冬无复襦，夏无单衣。居生不乐，不如早去，下从地下黄泉。春气动，草萌芽。三月蚕桑，六月收瓜。将是瓜车，来到还家。瓜车反覆。助我者少，啖瓜者多。愿还我蒂，兄与嫂严。独且急归，当兴校计。乱曰：里中一何譊譊，愿欲寄尺书，将与地下父母，兄嫂难与久居。——两汉·佚名《孤儿行》
111  日光斜照集灵台，红树花迎晓露开。 昨夜上皇新授箓，太真含笑入帘来。——唐代·张祜《集灵台·其一》
112  开帘见新月，便即下阶拜。细语人不闻，北风吹裙带。——唐代·李端《拜新月》
113  上元谁夫人？偏得王母娇。嵯峨三角髻，馀发散垂腰。裘披青毛锦，身著赤霜袍。手提嬴女儿，闲与凤吹箫。眉语两自笑，忽然随风飘。——唐代·李白《上元夫人》
114  雨色秋来寒，风严清江爽。孤高绣衣人，潇洒青霞赏。 平生多感激，忠义非外奖。祸连积怨生，事及徂川往。 楚邦有壮士，鄢郢翻扫荡。申包哭秦庭，泣血将安仰。 鞭尸辱已及，堂上罗宿莽。颇似今之人，蟊贼陷忠谠。 渺然一水隔，何由税归鞅。日夕听猿怨，怀贤盈梦想。——唐代·李白《酬裴侍御对雨感时见赠》
115  越女新妆出镜心，自知明艳更沉吟。齐纨未是人间贵，一曲菱歌敌万金。&版本一&越女新妆出镜心，自知明艳更沉吟。齐纨未足时人贵，一曲菱歌敌万金。&版本二&——唐代·张籍《酬朱庆馀》
116  曾宰西畿县，三年马不肥。债多平剑与，官满载书归。边雪藏行径，林风透卧衣。灵州听晓角，客馆未开扉。——唐代·贾岛《送邹明府游灵武》
117  嬴氏乱天纪，贤者避其世。黄绮之商山，伊人亦云逝。往迹浸复湮，来径遂芜废。相命肆农耕，日入从所憩。桑竹垂馀荫，菽稷随时艺；春蚕收长丝，秋熟靡王税。荒路暧交通，鸡犬互鸣吠。俎豆犹古法，衣裳无新制。童孺纵行歌，班白欢游诣。草荣识节和，木衰知风厉。虽无纪历志，四时自成岁。怡然有余乐，于何劳智慧？奇踪隐五百，一朝敞神界。淳薄既异源，旋复还幽蔽。借问游方士，焉测尘嚣外。愿言蹑清风，高举寻吾契。——魏晋·陶渊明《桃花源诗》
118  凉冷三秋夜，安闲一老翁。卧迟灯灭后，睡美雨声中。灰宿温瓶火，香添暖被笼。晓晴寒未起，霜叶满阶红。——唐代·白居易《秋雨夜眠》
119  韩员外愈皇甫侍御湜见过因而命作华裾织翠青如葱，金环压辔摇玲珑。马蹄隐耳声隆隆，入门下马气如虹。云是东京才子，文章巨公。二十八宿罗心胸，九精耿耿贯当中。殿前作赋声摩空，笔补造化天无功。庞眉书客感秋蓬，谁知死草生华风。我今垂翅附冥鸿，他日不羞蛇作龙。——唐代·李贺《高轩过》
120  公主当年欲占春，故将台榭押城闉。欲知前面花多少，直到南山不属人。——唐代·韩愈《游太平公主山庄》
121  奕奕梁山，维禹甸之，有倬其道。韩侯受命，王亲命之：缵戎祖考，无废朕命。夙夜匪解，虔共尔位，朕命不易。榦不庭方，以佐戎辟。四牡奕奕，孔脩且张。韩侯入觐，以其介圭，入觐于王。王锡韩侯，淑旂绥章，簟茀错衡，玄衮赤舄，钩膺镂锡，鞹鞃浅幭，鞗革金厄。韩侯出祖，出宿于屠。显父饯之，清酒百壶。其肴维何？炰鳖鲜鱼。其蔌维何？维笋及蒲。其赠维何？乘马路车。笾豆有且。侯氏燕胥。韩侯取妻，汾王之甥，蹶父之子。韩侯迎止，于蹶之里。百两彭彭，八鸾锵锵，不显其光。诸娣从之，祁祁如云。韩侯顾之，烂其盈门。蹶父孔武，靡国不到。为韩姞相攸，莫如韩乐。孔乐韩土，川泽訏訏，鲂鱮甫甫，麀鹿噳噳，有熊有罴，有猫有虎。庆既令居，韩姞燕誉。溥彼韩城，燕师所完。以先祖受命，因时百蛮。王锡韩侯，其追其貊。奄受北国，因以其伯。实墉实壑，实亩实藉。献其貔皮，赤豹黄罴。——先秦·佚名《韩奕》
122  小姑织白纻，未解将人语。大嫂采芙蓉，溪湖千万重。长兄行不在，莫使外人逢。愿学秋胡妇，贞心比古松。——唐代·李白《湖边采莲妇》
123  文王有声，遹骏有声。遹求厥宁，遹观厥成。文王烝哉！文王受命，有此武功。既伐于崇，作邑于丰。文王烝哉！筑城伊淢，作丰伊匹。匪棘其欲，遹追来孝。王后烝哉！王公伊濯，维丰之垣。四方攸同，王后维翰。王后烝哉！丰水东注，维禹之绩。四方攸同，皇王维辟。皇王烝哉！镐京辟雍，自西自东，自南自北，无思不服。皇王烝哉！考卜维王，宅是镐京。维龟正之，武王成之。武王烝哉！丰水有芑，武王岂不仕？诒厥孙谋，以燕翼子。武王烝哉！——先秦·佚名《文王有声》
124  海客乘天风，将船远行役。譬如云中鸟，一去无踪迹。——唐代·李白《估客行》
125  将军少年出武威，入掌银台护紫微。平明拂剑朝天去，薄暮垂鞭醉酒归。爱子临风吹玉笛，美人向月舞罗衣。畴昔雄豪如梦里，相逢且欲醉春晖。——唐代·李白《赠郭将军》
126  秋江岸边莲子多，采莲女儿并船歌。青房圆实齐戢戢，争前竞折漾微波。试牵绿茎下寻藕，断处丝多刺伤手。白练束腰袖半卷，不插玉钗妆梳浅。船中未满度前洲，借问阿谁家住远。归时共待暮潮上，自弄芙蓉还荡桨。——唐代·张籍《采莲曲·秋江岸边莲子多》
127  洞房深，画屏灯照，山色凝翠沉沉。听夜雨冷滴芭蕉，惊断红窗好梦，龙烟细飘绣衾。辞恩久归长信，凤帐萧疏，椒殿闲扇。辇路苔侵。绣帘垂，迟迟漏传丹禁舜华偷悴，翠鬟羞整，愁坐望处，金舆渐远，何时彩仗重临？正消魂，梧桐又移翠阴。——唐代·杜牧《八六子·洞房深》
128  西秦北赵各称高，池上张筵列我曹。 何事君王亲击缶，相如有剑可吹毛。——唐代·汪遵《渑池》
129  一代倾城逐浪花，吴宫空自忆儿家。效颦莫笑东村女，头白西边上浣纱。——清代·曹雪芹《五美吟·西施》
130  献岁发，吾将行。春山茂，春日明。园中鸟，多嘉声。梅始发，柳始青。泛舟舻，齐棹惊。奏《采菱》，歌《鹿鸣》。风微起，波微生。弦亦发，酒亦倾。入莲池，折桂枝。芳袖动，芬叶披。两相思，两不知。——南北朝·鲍照《春日行》
131  山僧对棋坐，局上竹阴清。映竹无人见，时闻下子声。小娃撑小艇，偷采白莲回。不解藏踪迹，浮萍一道开。——唐代·白居易《池上二绝》
132  由来称独立，本自号倾城。柳叶眉间发，桃花脸上生。腕摇金钏响，步转玉环鸣。纤腰宜宝袜，红衫艳织成。悬知一顾重，别觉舞腰轻。——唐代·徐惠《赋得北方有佳人》
133  下武维周，世有哲王。三后在天，王配于京。王配于京，世德作求。永言配命，成王之孚。成王之孚，下土之式。永言孝思，孝思维则。媚兹一人，应侯顺德。永言孝思，昭哉嗣服。昭兹来许，绳其祖武。于万斯年，受天之祜。受天之祜，四方来贺。于万斯年，不遐有佐。——先秦·佚名《下武》
134  烈士击玉壶，壮心惜暮年。三杯拂剑舞秋月，忽然高咏涕泗涟。凤凰初下紫泥诏，谒帝称觞登御筵。揄扬九重万乘主，谑浪赤墀青琐贤。朝天数换飞龙马，敕赐珊瑚白玉鞭。世人不识东方朔，大隐金门是谪仙。西施宜笑复宜颦，丑女效之徒累身。君王虽爱蛾眉好，无奈宫中妒杀人！——唐代·李白《玉壶吟》
135  送客谢亭北，逢君纵酒还。屈盘戏白马，大笑上青山。 回鞭指长安，西日落秦关。帝乡三千里，杳在碧云间。——唐代·李白《登敬亭北二小山余时送客逢崔侍御并登此地》
136  酌君以蒲城桑落之酒，泛君以湘累秋菊之英。赠君以黟川点漆之墨，送君以阳关堕泪之声。酒浇胸次之磊块，菊制短世之颓龄。墨以传万古文章之印，歌以写一家兄弟之情。江山千里俱头白，骨肉十年终眼青。连床夜语鸡戒晓，书囊无底谈未了。有功翰墨乃如此，何恨远别音书少。炒沙作縻终不饱，缕冰文章费工巧。要须心地收汗马，孔孟行世目杲杲。有弟有弟力持家，妇能养姑供珍鲑。儿大诗书女丝麻，公但读书煮春茶。——宋代·黄庭坚《送王郎》
137  吾家有娇女，皎皎颇白皙。小字为纨素，口齿自清历。鬓发覆广额，双耳似连璧。明朝弄梳台，黛眉类扫迹。浓朱衍丹唇，黄吻烂漫赤。娇语若连琐，忿速乃明集。握笔利彤管，篆刻未期益。执书爱绨素，诵习矜所获。其姊字惠芳，面目粲如画。轻妆喜楼边，临镜忘纺绩。举觯拟京兆，立的成复易。玩弄眉颊间，剧兼机杼役。从容好赵舞，延袖象飞翮。上下弦柱际，文史辄卷襞。顾眄屏风书，如见已指摘。丹青日尘暗，明义为隐赜。驰骛翔园林，果下皆生摘。红葩缀紫蒂，萍实骤柢掷。贪华风雨中，眒忽数百适。务蹑霜雪戏，重綦常累积。并心注肴馔，端坐理盘鬲。翰墨戢闲案，相与数离逖。动为垆钲屈，屐履任之适。止为荼荈据，吹嘘对鼎立。脂腻漫白袖，烟熏染阿锡。衣被皆重地，难与沉水碧。任其孺子意，羞受长者责。瞥闻当与杖，掩泪俱向壁。——魏晋·左思《娇女诗》
138  閟宫有侐，实实枚枚。赫赫姜嫄，其德不回。上帝是依，无灾无害。弥月不迟，是生后稷。降之百福。黍稷重穋，稙稚菽麦。奄有下国，俾民稼穑。有稷有黍，有稻有秬。奄有下土，缵禹之绪。后稷之孙，实维大王。居岐之阳，实始剪商。至于文武，缵大王之绪，致天之届，于牧之野。无贰无虞，上帝临女。敦商之旅，克咸厥功。王曰叔父，建尔元子，俾侯于鲁。大启尔宇，为周室辅。乃命鲁公，俾侯于东。锡之山川，土田附庸。周公之孙，庄公之子。龙旂承祀。六辔耳耳。春秋匪解，享祀不忒。皇皇后帝！皇祖后稷！享以骍牺，是飨是宜。降福既多，周公皇祖，亦其福女。秋而载尝，夏而楅衡，白牡骍刚。牺尊将将，毛炰胾羹。笾豆大房，万舞洋洋。孝孙有庆。俾尔炽而昌，俾尔寿而臧。保彼东方，鲁邦是尝。不亏不崩，不震不腾。三寿作朋，如冈如陵。公车千乘，朱英绿縢。二矛重弓。公徒三万，贝胄朱綅。烝徒增增，戎狄是膺，荆舒是惩，则莫我敢承！俾尔昌而炽，俾尔寿而富。黄发台背，寿胥与试。俾尔昌而大，俾尔耆而艾。万有千岁，眉寿无有害。泰山岩岩，鲁邦所詹。奄有龟蒙，遂荒大东。至于海邦，淮夷来同。莫不率从，鲁侯之功。保有凫绎，遂荒徐宅。至于海邦，淮夷蛮貊。及彼南夷，莫不率从。莫敢不诺，鲁侯是若。天锡公纯嘏，眉寿保鲁。居常与许，复周公之宇。鲁侯燕喜，令妻寿母。宜大夫庶士，邦国是有。既多受祉，黄发儿齿。徂徠之松，新甫之柏。是断是度，是寻是尺。松桷有舄，路寝孔硕，新庙奕奕。奚斯所作，孔曼且硕，万民是若。——先秦·佚名《鲁颂·閟宫》
139  绵蛮黄鸟，止于丘阿。道之云远，我劳如何。饮之食之，教之诲之。命彼后车，谓之载之。绵蛮黄鸟，止于丘隅。岂敢惮行，畏不能趋。饮之食之。教之诲之。命彼后车，谓之载之。绵蛮黄鸟，止于丘侧。岂敢惮行，畏不能极。饮之食之，教之诲之。命彼后车，谓之载之。——先秦·佚名《绵蛮》
140  秦王骑虎游八极，剑光照空天自碧。羲和敲日玻璃声，劫灰飞尽古今平。龙头泻酒邀酒星，金槽琵琶夜枨枨。 洞庭雨脚来吹笙，酒酣喝月使倒行。银云栉栉瑶殿明， 宫门掌事报一更。花楼玉凤声娇狞，海绡红文香浅清， 黄鹅跌舞千年觥。仙人烛树蜡烟轻，清琴醉眼泪泓泓。——唐代·李贺《秦王饮酒》
141  年少辞家从冠军，金鞍宝剑去邀勋。不知马骨伤寒水，惟见龙城起暮云。——唐代·王涯《塞下曲二首·其二》
142  晓夕采桑多苦辛，好花时节不闲身。若教解爱繁华事，冻杀黄金屋里人。——唐代·来鹄《蚕妇》
143  执竞武王，无竞维烈。不显成康，上帝是皇。自彼成康，奄有四方，斤斤其明。钟鼓喤喤，磬莞将将，降福穰穰。降福简简，威仪反反。既醉既饱，福禄来反。——先秦·佚名《周颂·执竞》
144  窗外一株梅，寒花五出开。影随朝日远，香逐便风来。泣对铜钩障，愁看玉镜台。行人断消息，春恨几裴回。——唐代·杨炯《梅花落》
145  盖将军，真丈夫。行年三十执金吾，身长七尺颇有须。玉门关城迥且孤，黄沙万里白草枯。南邻犬戎北接胡，将军到来备不虞。五千甲兵胆力粗，军中无事但欢娱。暖屋绣帘红地炉，织成壁衣花氍毹。灯前侍婢泻玉壶，金铛乱点野酡酥。紫绂金章左右趋，问著只是苍头奴。美人一双闲且都，朱唇翠眉映明矑。清歌一曲世所无，今日喜闻凤将雏。可怜绝胜秦罗敷，使君五马谩踟蹰。野草绣窠紫罗襦，红牙缕马对樗蒱。玉盘纤手撒作卢，众中夸道不曾输。枥上昂昂皆骏驹，桃花叱拨价最殊。骑将猎向城南隅，腊日射杀千年狐。我来塞外按边储，为君取醉酒剩沽。醉争酒盏相喧呼，忽忆咸阳旧酒徒。——唐代·岑参《玉门关盖将军歌》
146  绝艳惊人出汉宫，红颜命薄古今同。君王纵使轻颜色，予夺权何畀画工？——清代·曹雪芹《五美吟·明妃》
147  胡人以鞍马为家，射猎为俗。泉甘草美无常处，鸟惊兽骇争驰逐。谁将汉女嫁胡儿，风沙无情貌如玉。身行不遇中国人，马上自作思归曲。推手为琵却手琶，胡人共听亦咨嗟。玉颜流落死天涯，琵琶却传来汉家。汉宫争按新声谱，遗恨已深声更苦。纤纤女手生洞房，学得琵琶不下堂。不识黄云出塞路，岂知此声能断肠！汉宫有佳人，天子初未识，一朝随汉使，远嫁单于国。绝色天下无，一失难再得，虽能杀画工，于事竟何益？耳目所及尚如此，万里安能制夷狄！汉计诚已拙，女色难自夸。明妃去时泪，洒向枝上花。狂风日暮起，飘泊落谁家。红颜胜人多薄命，莫怨东风当自嗟。——宋代·欧阳修《和王介甫明妃曲二首》
148  孔雀东飞何处栖，庐江小吏仲卿妻。为客裁缝君自见，城乌独宿夜空啼。——唐代·李白《庐江主人妇》
149  风动荷花水殿香，姑苏台上宴吴王。西施醉舞娇无力，笑倚东窗白玉床。——唐代·李白《口号吴王美人半醉》
150  笃公刘，匪居匪康。乃埸乃疆，乃积乃仓；乃裹餱粮，于橐于囊。思辑用光，弓矢斯张；干戈戚扬，爰方启行。笃公刘，于胥斯原。既庶既繁，既顺乃宣，而无永叹。陟则在巘，复降在原。何以舟之？维玉及瑶，鞞琫容刀。笃公刘，逝彼百泉。瞻彼溥原，乃陟南冈。乃觏于京，京师之野。于时处处，于时庐旅，于时言言，于时语语。笃公刘，于京斯依。跄跄济济，俾筵俾几。既登乃依，乃造其曹。执豕于牢，酌之用匏。食之饮之，君之宗之。笃公刘，既溥既长。既景乃冈，相其阴阳，观其流泉。其军三单，度其隰原。彻田为粮，度其夕阳。豳居允荒。笃公刘，于豳斯馆。涉渭为乱，取厉取锻，止基乃理。爰众爰有，夹其皇涧。溯其过涧。止旅乃密，芮鞫之即。——先秦·佚名《公刘》
151  陶令日日醉，不知五柳春。素琴本无弦，漉酒用葛巾。清风北窗下，自谓羲皇人。何时到栗里，一见平生亲。——唐代·李白《戏赠郑溧阳》
152  白鹤飞天书，南荆访高士。五云在岘山，果得参寥子。肮脏辞故园，昂藏入君门。天子分玉帛，百官接话言。毫墨时洒落，探玄有奇作。著论穷天人，千春秘麟阁。长揖不受官，拂衣归林峦。余亦去金马，藤萝同所欢。相思在何处？桂树青云端。——唐代·李白《赠参寥子》
153  新丰老翁八十八，头鬓眉须皆似雪。玄孙扶向店前行，左臂凭肩右臂折。问翁臂折来几年，兼问致折何因缘。翁云贯属新丰县，生逢圣代无征战。惯听梨园歌管声，不识旗枪与弓箭。无何天宝大征兵，户有三丁点一丁。点得驱将何处去，五月万里云南行。闻道云南有泸水，椒花落时瘴烟起。大军徒涉水如汤，未过十人二三死。村南村北哭声哀，儿别爷娘夫别妻。皆云前后征蛮者，千万人行无一回。是时翁年二十四，兵部牒中有名字。夜深不敢使人知，偷将大石捶折臂。张弓簸旗俱不堪，从兹始免征云南。骨碎筋伤非不苦，且图拣退归乡土。此臂折来六十年，一肢虽废一身全。至今风雨阴寒夜，直到天明痛不眠。痛不眠，终不悔，且喜老身今独在。不然当时泸水头，身死魂孤骨不收。应作云南望乡鬼，万人冢上哭呦呦。老人言，君听取。君不闻开元宰相宋开府，不赏边功防黩武。又不闻天宝宰相杨国忠，欲求恩幸立边功。边功未立生人怨，请问新丰折臂翁。——唐代·白居易《新丰折臂翁》
154  郡城南下接通津，异服殊音不可亲。青箬裹盐归峒客，绿荷包饭趁虚人。鹅毛御腊缝山罽，鸡骨占年拜水神。愁向公庭问重译，欲投章甫作文身。——唐代·柳宗元《柳州峒氓》
155  躞蹀青骊马，往战城南畿。五历鱼丽阵，三入九重围。名慑武安将，血污秦王衣。为君意气重，无功终不归。——南北朝·吴均《战城南》
156  金凤邻铜雀，漳河望邺城。君王无处所，台榭若平生。舞席纷何就，歌梁俨未倾。西陵松槚冷，谁见绮罗情。妾本深宫妓，层城闭九重。君王欢爱尽，歌舞为谁容。锦衾不复襞，罗衣谁再缝。高台西北望，流涕向青松。——唐代·王勃《铜雀妓二首》
157  敷政术，守清勤。升显位，励相臣。——唐代·武则天《制袍字赐狄仁杰》
158  宝剑千金买，平生未许人。怀君万里别，持赠结交亲。孤松宜晚岁，众木爱芳春。已矣将何道，无令白发新。——唐代·陈子昂《送东莱王学士无竞》
159  子房未虎啸，破产不为家。沧海得壮士，椎秦博浪沙。报韩虽不成，天地皆振动。潜匿游下邳，岂曰非智勇？我来圯桥上，怀古钦英风。唯见碧流水，曾无黄石公。叹息此人去，萧条徐泗空。——唐代·李白《经下邳圯桥怀张子房》
160  一从弃鱼钓，十载干明王。无由谒天阶，却欲归沧浪。仲秋至东郡，遂见天雨霜。昨夜梦故山，蕙草色已黄。平明辞铁丘，薄暮游大梁。仲秋萧条景，拔剌飞鹅鶬。四郊阴气闭，万里无晶光。长风吹白茅，野火烧枯桑。故人南燕吏，籍籍名更香。聊以玉壶赠，置之君子堂。——唐代·岑参《至大梁却寄匡城主人》
161  苏小门前柳万条，毵毵金线拂平桥。黄莺不语东风起，深闭朱门伴舞腰。——唐代·温庭筠《杨柳八首·其三》
162  种花满西园，花发青楼道。花下一禾生，去之为恶草。——唐代·聂夷中《公子家》
163  肠断乌骓夜啸风，虞兮幽恨对重瞳。黥彭甘受他年醢，饮剑何如楚帐中？——清代·曹雪芹《五美吟·虞姬》
164  瓦砾明珠一例抛，何曾石尉重娇娆？都缘顽福前生造，更有同归慰寂寥。——清代·曹雪芹《五美吟·绿珠》
165  长揖雄谈态自殊，美人巨眼识穷途。尸居余气杨公幕，岂得羁縻女丈夫？——清代·曹雪芹《五美吟·红拂》
166  朝云乱人目，帝女湘川宿。折菡巫山下，采荇洞庭腹。故以轻薄好，千里命舻舳。何事非相思，江上葳蕤竹。——南北朝·吴均《登二妃庙》
167  万里桥边女校书，枇杷花里闭门居。扫眉才子于今少，管领春风总不如。——唐代·王建《寄蜀中薛涛校书》
168  无媒径路草萧萧，自古云林远市朝。公道世间唯白发，贵人头上不曾饶。——唐代·杜牧《送隐者一绝》
169  阮籍推名饮，清风坐竹林。半酣下衫袖，拂拭龙唇琴。一杯弹一曲，不觉夕阳沉。余意在山水，闻之谐夙心。——唐代·孟浩然《听郑五愔弹琴》
170  抱瓮灌秋蔬，心闲游天云。每将瓜田叟，耕种汉水濆。时登张公洲，入兽不乱群。井无桔槔事，门绝刺绣文。长揖二千石，远辞百里君。斯为真隐者，吾党慕清芬。——唐代·李白《赠张公洲革处士》
171  九月天山风似刀，城南猎马缩寒毛。将军纵博场场胜，赌得单于貂鼠袍。——唐代·岑参《赵将军歌》
172  将军族贵兵且强，汉家已是浑邪王。子孙相承在朝野，至今部曲燕支下。控弦尽用阴山儿，登阵常骑大宛马。银鞍玉勒绣蝥弧，每逐嫖姚破骨都。李广从来先将士，卫青未肯学孙吴。传有沙场千万骑，昨日边庭羽书至。城头画角三四声，匣里宝刀昼夜鸣。意气能甘万里去，辛勤判作一年行。黄云白草无前后，朝建旌旄夕刁斗。塞下应多侠少年，关西不见春杨柳。从军借问所从谁，击剑酣歌当此时。远别无轻绕朝策，平戎早寄仲宣诗。——唐代·高适《送浑将军出塞》
173  巴水急如箭，巴船去若飞。十月三千里，郎行几岁归。——唐代·李白《巴女词》
174  杖锡何来此，秋风已飒然。雨荒深院菊，霜倒半池莲。放逐宁违性，虚空不离禅。相逢成夜宿，陇月向人圆。——唐代·杜甫《宿赞公房》
175  独游屡忘归，况此隐沦处。濯发清泠泉，月明不能去。更怜垂纶叟，静若沙上鹭。一论白云心，千里沧州趣。芦中野火尽，浦口秋山曙。叹息分枝禽，何时更相遇？——唐代·钱起《蓝田溪与渔者宿》
176  我本汉家子，将适单于庭。辞决未及终，前驱已抗旌。仆御涕流离，辕马悲且鸣。哀郁伤五内，泣泪沾朱缨。行行日已远，遂造匈奴城。延我于穹庐，加我阏氏名。殊类非所安，虽贵非所荣。父子见陵辱，对之惭且惊。杀身良不易，默默以苟生。苟生亦何聊，积思常愤盈。愿假飞鸿翼，弃之以遐征。飞鸿不我顾，伫立以屏营。昔为匣中玉，今为粪上英。朝华不足欢，甘与秋草并。传语后世人，远嫁难为情。——魏晋·石崇《王明君》
177  乃翁知国如知兵，塞垣草木识威名。敌人开户玩处女，掩耳不及惊雷霆。平生端有活国计，百不一试薶九京。阿兄两持庆州节，十年骐驎地上行。潭潭大度如卧虎，边头耕桑长儿女。折冲千里虽有余，论道经邦正要渠。妙年出补父兄处，公自才力应时须。春风旍旗拥万夫，幕下诸将思草枯。智名勇功不入眼，可用折箠笞羌胡。——宋代·黄庭坚《送范德孺知庆州》
178  莫道妆成断客肠，粉胸绵手白莲香。烟分顶上三层绿，剑截眸中一寸光。舞胜柳枝腰更软，歌嫌珠贯曲犹长。虽然不似王孙女，解爱临邛卖赋郎。锦里芬芳少佩兰，风流全占似君难。心迷晓梦窗犹暗，粉落香肌汗未干。两脸夭桃从镜发，一眸春水照人寒。自嗟此地非吾土，不得如花岁岁看。——唐代·崔珏《有赠》
179  步屟随春风，村村自花柳。田翁逼社日，邀我尝春酒。酒酣夸新尹，畜眼未见有。回头指大男，渠是弓弩手。名在飞骑籍，长番岁时久。前日放营农，辛苦救衰朽。差科死则已，誓不举家走。今年大作社，拾遗能住否。叫妇开大瓶，盆中为吾取。感此气扬扬，须知风化首。语多虽杂乱，说尹终在口。朝来偶然出，自卯将及酉。久客惜人情，如何拒邻叟。高声索果栗，欲起时被肘。指挥过无礼，未觉村野丑。月出遮我留，仍嗔问升斗。——唐代·杜甫《遭田父泥饮美严中丞》
180  当年只自守空帷，梦里关山觉别离。不见乡书传雁足，唯看新月吐蛾眉。厌攀杨柳临清阁，闲采芙蕖傍碧潭。走马台边人不见，拂云堆畔战初酣。——唐代·王涯《秋思赠远二首》
181  胡地苜蓿美，轮台征马肥。大夫讨匈奴，前月西出师。甲兵未得战，降虏来如归。橐驼何连连，穹帐亦累累。阴山烽火灭，剑水羽书稀。却笑霍嫖姚，区区徒尔为。西郊候中军，平沙悬落晖。驿马从西来，双节夹路驰。喜鹊捧金印，蛟龙盘画旗。如公未四十，富贵能及时。直上排青云，傍看疾若飞。前年斩楼兰，去岁平月支。天子日殊宠，朝廷方见推。何幸一书生，忽蒙国士知。侧身佐戎幕，敛衽事边陲。自逐定远侯，亦著短后衣。近来能走马，不弱并州儿。——唐代·岑参《北庭西郊候封大夫受降回军献上》
182  藕丝作线难胜针，蕊粉染黄那得深。玉白兰芳不相顾，青楼一笑轻千金。莫言自古皆如此，健剑刜钟铅绕指。三秋庭绿尽迎霜，惟有荷花守红死。庐江小吏朱斑轮，柳缕吐芽香玉春。两股金钗已相许，不令独作空成尘。悠悠楚水流如马，恨紫愁红满平野。野土千年怨不平，至今烧作鸳鸯瓦。——唐代·温庭筠《懊恼曲》
183  一闭昭阳春又春。夜寒宫漏永，梦君恩。卧思陈事暗销魂。罗衣湿，红袂有啼痕。歌吹隔重阍。绕亭芳草绿，倚长门。万般惆怅向谁论？凝情立，宫殿欲黄昏。——唐代·韦庄《小重山·一闭昭阳春又春》
184  禅客归心急，山深定易安。清贫修道苦，孝友别家难。雪路侵溪转，花宫映岳看。到时瞻塔暮，松月向人寒。——唐代·清江《送赞律师归嵩山》
185  一笑无秦帝，飘然向海东。谁能排大难？不屑计奇功。古戍三秋雁，高台万木风。从来天下士，只在布衣中。——清代·屈大均《鲁连台》
186  代马秋不归，缁纨无复绪。迎寒理衣缝，映月抽纤缕。的皪愁睇光，连娟思眉聚。清露下罗衣，秋风吹玉柱。流阴稍已多，馀光亦难取。——南北朝·柳恽《七夕穿针》
187  佳人自鞚玉花骢，翩如惊燕蹋飞龙。金鞭争道宝钗落，何人先入明光宫。宫中羯鼓催花柳，玉奴弦索花奴手。坐中八姨真贵人，走马来看不动尘。明眸皓齿谁复见，只有丹青余泪痕。人间俯仰成今古，吴公台下雷塘路。当时亦笑张丽华，不知门外韩擒虎。——宋代·苏轼《虢国夫人夜游图》
188  三章既沛秦川雨，入关又纵阿房炬，汉王真龙项王虎。玉玦三提王不语，鼎上杯羹弃翁姥，项王真龙汉王鼠。垓下美人泣楚歌，定陶美人泣楚舞，真龙亦鼠虎亦鼠。——明代·王象春《书项王庙壁》
189  秋深橡子熟，散落榛芜冈。伛偻黄发媪，拾之践晨霜。移时始盈掬，尽日方满筐。几曝复几蒸，用作三冬粮。山前有熟稻，紫穗袭人香。细获又精舂，粒粒如玉珰。持之纳于官，私室无仓箱。如何一石余，只作五斗量！狡吏不畏刑，贪官不避赃。农时作私债，农毕归官仓。自冬及于春，橡实诳饥肠。吾闻田成子，诈仁犹自王。吁嗟逢橡媪，不觉泪沾裳。——唐代·皮日休《橡媪叹》
190  宗臣事有征，庙算在休兵。天与三台座，人当万里城。朔南方偃革，河右暂扬旌。宠锡从仙禁，光华出汉京。山川勤远略，原隰轸皇情。为奏薰琴唱，仍题宝剑名。闻风六郡伏，计日五戎平。山甫归应疾，留侯功复成。歌钟旋可望，衽席岂难行。四牡何时入，吾君忆履声。——唐代·张九龄《奉和圣制送尚书燕国公赴朔方》
191  君即刘越石，雄豪冠当时。凄清横吹曲，慷慨扶风词。虎啸俟腾跃，鸡鸣遭乱离。千金市骏马，万里逐王师。结交楼烦将，侍从羽林儿。统兵捍吴越，豺虎不敢窥。大勋竟莫叙，已过秋风吹。秉钺有季公，凛然负英姿。寄深且戎幕，望重必台司。感激一然诺，纵横两无疑。伏奏归北阙，鸣驺忽西驰。列将咸出祖，英僚惜分离。斗酒满四筵，歌啸宛溪湄。君携东山妓，我咏北门诗。贵贱交不易，恐伤中园葵。昔赠紫骝驹，今倾白玉卮。同欢万斛酒，未足解相思。此别又千里，秦吴渺天涯。月明关山苦，水剧陇头悲。借问几时还，春风入黄池。无令长相忆，折断绿杨枝。——唐代·李白《宣城送刘副使入秦》
192  采樵入深山，山深树重叠。桥崩卧槎拥，路险垂藤接。日落伴将稀，山风拂萝衣。长歌负轻策，平野望烟归。——唐代·孟浩然《采樵作》
193  君寻腾空子，应到碧山家。水舂云母碓，风扫石楠花。若爱幽居好，相邀弄紫霞。多君相门女，学道爱神仙。素手掬青霭，罗衣曳紫烟。一往屏风叠，乘鸾着玉鞭。——唐代·李白《送内寻庐山女道士李腾空二首》
194  乱飘僧舍茶烟湿，密洒歌楼酒力微。江上晚来堪画处，渔人披得一蓑归。——唐代·郑谷《雪中偶题》
195  日南藩郡古宣城，碧落神仙拥使旌。津吏戒船东下稳，县僚负弩昼归荣。江山谢守高吟地，风月朱公故里情。曾预汉庭三独坐，府中谁敢伴飞觥。——宋代·晏殊《送凌侍郎还宣州》
196  春风骋巧如翦刀，先裁杨柳后杏桃。圆尖作瓣得疏密，颜色又染燕脂牢。黄鹂未鸣鸠欲雨，深园静墅声嗷嗷。役徒开汴前日放，亦将决水归河槽。都人倾望若焦渴，寒食已近沟已淘。何当黄流与雨至，雨深一尺水一篙。都水御史亦即喜，日夜顺疾回轻舠。频年吴楚岁苦旱，一稔未足生脂膏。吾愿取之勿求羡，穷鸟困兽易遯逃。我今出城勤送子，沽酒不惜典弊袍。数途必向睢阳去，太傅大尹皆英豪。试乞二公评我说，万分岂不益一毛。国给民苏自有暇，东园乃可资游遨。——宋代·梅尧臣《东城送运判马察院》
197  霸越亡吴计已行，论功何物赏倾城？西施亦有弓藏惧，不独鸱夷变姓名。——清代·吴伟业《一舸》
198  问讯东桥竹，将军有报书。倒衣还命驾，高枕乃吾庐。花妥莺捎蝶，溪喧獭趁鱼。重来休沐地，真作野人居。山雨樽仍在，沙沉榻未移。犬迎曾宿客，鸦护落巢儿。云薄翠微寺，天清皇子陂。向来幽兴极，步屣过东篱。落日平台上，春风啜茗时。石栏斜点笔，桐叶坐题诗。翡翠鸣衣桁，蜻蜓立钓丝。自今幽兴熟，来往亦无期。颇怪朝参懒，应耽野趣长。雨抛金锁甲，苔卧绿沉枪。手自移蒲柳，家才足稻粱。看君用幽意，白日到羲皇。到此应常宿，相留可判年。蹉跎暮容色，怅望好林泉。何日沾微禄，归山买薄田？斯游恐不遂，把酒意茫然。——唐代·杜甫《重过何氏五首》
199  紫梅发初遍，黄鸟歌犹涩。谁家折杨女，弄春如不及。爱水看妆坐，羞人映花立。香畏风吹散，衣愁露沾湿。玉闺青门里，日落香车入。游衍益相思，含啼向彩帷。忆君长入梦，归晚更生疑。不及红檐燕，双栖绿草时。——唐代·王维《早春行》
200  所思竟何在，怅望深荆门。举世无相识，终身思旧恩。方将与农圃，艺植老丘园。目尽南飞雁，何由寄一言。——唐代·王维《寄荆州张丞相》
201  吾与二三子，平生结交深。俱怀鸿鹄志，昔有鶺鴒心。逸气假毫翰，清风在竹林。达是酒中趣，琴上偶然音。——唐代·孟浩然《洗然弟竹亭》
202  结茅临古渡，卧见长淮流。窗里人将老，门前树已秋。寒山独过雁，暮雨远来舟。日夕逢归客，那能忘归游！——唐代·韦应物《淮上遇洛阳李主簿》
203  高楼风雨感斯文，短翼差池不及群。刻意伤春复伤别，人间惟有杜司勋。——唐代·李商隐《杜司勋》
204  花正芳，楼似绮，寂寞上阳宫里。钿笼金锁睡鸳鸯，帘冷露华珠翠。娇艳轻盈香雪腻，细雨黄莺双起。东风惆怅欲清明，公子桥边沉醉。——唐代·张泌《满宫花·花正芳》
205  我观文忠公，四子皆超越。仲也珠径寸，照夜光如月。好诗真脱兔，下笔先落鹘。知音如周郎，议论亦英发。文章乃余事，学道探玄窟。死为长白主，名字书绛阙。（熙宁之末，仲纯父见仆于京城之东，曰：“吾梦道士持告身授吾曰：上帝命汝为长白山主，此何祥也？”明年，仲纯父没。）伤心清颍尾，已伴白鸥没。喜见三少年，俱有千里骨。千里不难到，莫遣历块蹶。临分出苦语，愿子书之笏。——宋代·苏轼《送欧阳推官赴华州监酒》
206  湘西一杯酒，渺渺红叶换。江东千里云，落落黄犬叹。人生七十稀，百里九十半。初期枉车马，近乃遗札翰。小迟君不肯，一出我岂惮。虽微办鸡黍，岂乏具薪炭。古风久不作，我友当力赞。旧诗况琼玖，触目屡璀璨。中馨称兰佩，外饰匪玉冠。初年已飞腾，中道翻叹惋。恐遗知己羞，遂许独力断。于兹树风声，何止评月旦。君如渥洼种，可以羁絷绊。我异淇园姿，犹睎岁时贯。君乎甚英爽，我也终浪漫。自应殊显晦，宁复待剖判。湖山冰玉明，楼阁丹青焕。叩舷或乘舟，曳杖或登岸。君行定有得，我去何可愞。与想悠然时，却忆苍然观。——宋代·赵蕃《次韵酬吴德夫去秋送行之作》
207  老父田荒秋雨里，旧时高岸今江水。佣耕犹自抱长饥，的知无力输租米。自从乡官新上来，黄纸放尽白纸催。卖衣得钱都纳却，病骨虽寒聊免缚。去年衣尽到家口，大女临歧两分首。今年次女已行媒，亦复驱将换升斗。室中更有第三女，明年不怕催租苦。——宋代·范成大《后催租行》
208  远梦归华顶，扁舟背岳阳。寒蔬修净食，夜浪动禅床。 雁过孤峰晓，猿啼一树霜。身心无别念，馀习在诗章。——唐代·贾岛《送天台僧》
209  鸣桡轧轧溪溶溶，废绿平烟吴苑东。水清莲媚两相向，镜里见愁愁更红。白马金鞭大堤上，西江日夕多风浪。荷心有露似骊珠，不是真圆亦摇荡。——唐代·温庭筠《莲浦谣》
210  内宫传诏问戎机，载笔金銮夜始归。万户千门皆寂寂，月中清露点朝衣。——唐代·李德裕《长安秋夜》
211  夫子不自衍，世人知者稀，来倾阮氏酒，去著老莱衣。渭北草新出，关东花欲飞，楚王犹自惑，片玉且将归。——唐代·岑参《送崔全被放归都觐省》
212  暂诣高僧话，来寻野寺孤。岸花藏水碓，溪竹映风炉。顶上巢新鹊，衣中得旧珠。谈禅未得去，辍棹且踟蹰。——唐代·岑参《晚过盘石寺礼郑和尚》
213  玉颜红烛忽惊春，微步凌波暗拂尘。 自是当歌敛眉黛，不因惆怅为行人。——唐代·羊士谔《彭州萧使君出妓夜宴见送》
214  长安恶少出名字，楼下劫商楼上醉。天明下直明光宫，散入五陵松柏中。百回杀人身合死，赦书尚有收城功。九衢一日消息定，乡吏籍中重改姓。出来依旧属羽林，立在殿前射飞禽。——唐代·王建《羽林行》
215  东西望朔漠，姑射独崔嵬。一片两片云，终南太华来。根绕黄河曲，影落清渭隈。深涧饮渴虹，邃河生秋雷。古径穷难尽。晴岚拨不开。海鸥飞上迟，边风劲触回。傲隐非他古，依灵有奇才。曾生心若何，猿声终夜哀。——宋代·惟凤《姑射山诗题曾山人壁》
216  天子思茂宰，天枝得英才。朗然清秋月，独出映吴台。落笔生绮绣，操刀振风雷。蠖屈虽百里，鹏鶱望三台。退食无外事，琴堂向山开。绿水寂以闲，白云有时来。河阳富奇藻，彭泽纵名杯。所恨不见之，犹如仰昭回。元恶昔滔天，疲人散幽草。惊川无活鳞，举邑罕遗老。誓雪会稽耻，将奔宛陵道。亚相素所重，投刃应桑林。独坐伤激扬，神融一开襟。弦歌欣再理，和乐醉人心。蠹政除害马，倾巢有归禽。壶浆候君来，聚舞共讴吟。农人弃蓑笠，蚕女堕缨簪。欢笑相拜贺，则知惠爱深。历职吾所闻，称贤尔为最。化洽一邦上，名驰三江外。峻节贯云霄，通方堪远大。能文变风俗，好客留轩盖。他日一来游，因之严光濑。——唐代·李白《赠从孙义兴宰铭》
217  还山吟，天高日暮寒山深，送君还山识君心。人生老大须恣意，看君解作一生事。山间偃仰无不至，石泉淙淙若风雨，桂花松子常满地。卖药囊中应有钱，还山服药又长年。白云劝尽杯中物，明月相随何处眠？眠时忆问醒时事，梦魂可以相周旋。——唐代·高适《赋得还山吟送沈四山人》
218  枿坐云游出世尘，兼无瓶钵可随身。逢人不说人间事，便是人间无事人。——唐代·杜荀鹤《赠质上人》
219  当薛侯之初令也，珰而虎者，张甚。郡邑之良，泣而就逮。侯少年甫任事，人皆为侯危。侯笑曰：“不然。此蒙庄氏所谓养虎者也。猝饥则噬人，而猝饱必且负嵎。吾饥之使不至怒；而饱之使不至骄，政在我矣。”已而果就约。至他郡邑，暴横甚，荆则招之亦不至。而是时适有播酋之变。部使者檄下如雨，计亩而诛，计丁而夫。耕者哭于田，驿者哭于邮。而荆之去川也迩。沮水之余，被江而下，惴惴若不能一日处。侯谕父老曰：“是釜中鱼，何能为？”戒一切勿嚣。且曰，“奈何以一小逆疲吾赤子！”诸征调皆缓其议，未几果平。余时方使还，闻之叹曰：“今天下为大小吏者皆若此，无忧太平矣。”小民无识，见一二官吏与珰相持而击，则群然誉。故激之名张，而调之功隐。吾务其张而不顾其害，此犹借锋以割耳。自古国家之祸，造于小人，而成于贪功幸名之君子者，十常八九。故自楚、蜀造祸以来，识者之忧，有深于珰与夷者。辟如病人，冀病之速去也，而纯用攻伐之剂，其人不死于病而死于攻。今观侯之治荆，激之耶，抑调之耶？吏侯一日而秉政，其不以贪功幸名之药毒天下也审矣。侯为人丰颐广额，一见知其巨材。今年秋以试事分校省闱，首取余友元善，次余弟宗郢。元善才识卓绝，其为文骨胜其肌，根极幽彻，非具眼如侯，未有能赏识其俊者。余弟质直温文，其文如其人，能不为师门之辱者。以此二士度一房，奚啻得五？侯可谓神于相士者也。侯之徽政，不可枚举。略述其大者如此。汉庭第治行，讵有能出侯上者？侯行矣。 　呜呼。使逆珰时不为激而为调，宁至决裂乎？谁谓文人无奇识，不能烛几于先也。——明代·袁宏道《送江陵薛侯入觐序》
1  塔势如涌出，孤高耸天宫。登临出世界，磴道盘虚空。突兀压神州，峥嵘如鬼工。四角碍白日，七层摩苍穹。下窥指高鸟，俯听闻惊风。连山若波涛，奔凑似朝东。&凑 一作：走；似 一作：如&青槐夹驰道，宫馆何玲珑。&馆 一作：观&秋色从西来，苍然满关中。五陵北原上，万古青濛濛。净理了可悟，胜因夙所宗。誓将挂冠去，觉道资无穷。——唐代·岑参《与高适薛据同登慈恩寺浮图》
1  岱宗夫如何？齐鲁青未了。造化钟神秀，阴阳割昏晓。荡胸生曾云，决眦入归鸟。会当凌绝顶，一览众山小。——唐代·杜甫《望岳》
2  横看成岭侧成峰，远近高低各不同。不识庐山真面目，只缘身在此山中。——宋代·苏轼《题西林壁》
3  人闲桂花落，夜静春山空。月出惊山鸟，时鸣春涧中。——唐代·王维《鸟鸣涧》
4  朝辞白帝彩云间，千里江陵一日还。两岸猿声啼不住，轻舟已过万重山。——唐代·李白《早发白帝城》
5  明月出天山，苍茫云海间。长风几万里，吹度玉门关。汉下白登道，胡窥青海湾。由来征战地，不见有人还。戍客望边邑，思归多苦颜。高楼当此夜，叹息未应闲。——唐代·李白《关山月》
6  懒摇白羽扇，裸袒青林中。脱巾挂石壁，露顶洒松风。——唐代·李白《夏日山中》
7  空山不见人，但闻人语响。返景入深林，复照青苔上。——唐代·王维《鹿柴》
8  众鸟高飞尽，孤云独去闲。相看两不厌，只有敬亭山。只有 一作：惟》
9  太乙近天都，连山接海隅。白云回望合，青霭入看无。分野中峰变，阴晴众壑殊。欲投人处宿，隔水问樵夫。——唐代·王维《终南山》
10  只有天在上，更无山与齐。举头红日近，回首白云低。——宋代·寇准《咏华山》
11  海畔尖山似剑铓，秋来处处割愁肠。 若为化得身千亿，散上峰头望故乡。——唐代·柳宗元《与浩初上人同看山寄京华亲故》
12  南岳配朱鸟，秩礼自百王。欻吸领地灵，鸿洞半炎方。邦家用祀典，在德非馨香。巡守何寂寥，有虞今则亡。洎吾隘世网，行迈越潇湘。渴日绝壁出，漾舟清光旁。祝融五峰尊，峰峰次低昂。紫盖独不朝，争长嶪相望。恭闻魏夫人，群仙夹翱翔。有时五峰气，散风如飞霜。牵迫限修途，未暇杖崇冈。归来觊命驾，沐浴休玉堂。三叹问府主，曷以赞我皇。牲璧忍衰俗，神其思降祥。——唐代·杜甫《望岳三首·其三》
13  西岳崚嶒竦处尊，诸峰罗立似儿孙。安得仙人九节杖，拄到玉女洗头盆。车箱入谷无归路，箭栝通天有一门。稍待秋风凉冷后，高寻白帝问真源。——唐代·杜甫《望岳三首·其二》
14  巫山七百里，巴水三回曲。笛声下复高，猿啼断还续。——南北朝·萧纲《蜀道难·其二》
15  岱宗夫如何？齐鲁青未了。造化钟神秀，阴阳割昏晓。荡胸生曾云，决眦入归鸟。会当凌绝顶，一览众山小。西岳崚嶒竦处尊，诸峰罗立似儿孙。安得仙人九节杖，拄到玉女洗头盆。车箱入谷无归路，箭栝通天有一门。稍待秋风凉冷后，高寻白帝问真源。南岳配朱鸟，秩礼自百王。歘吸领地灵，鸿洞半炎方。邦家用祀典，在德非馨香。巡守何寂寥，有虞今则亡。洎吾隘世网，行迈越潇湘。渴日绝壁出，漾舟清光旁。祝融五峯尊，峯峯次低昴。紫盖独不朝，争长嶫相望。恭闻魏夫人，羣仙夹翱翔。有时五峯气，散风如飞霜。牵迫限修途，未暇杖崇冈。归来觊命驾，沐浴休玉堂。三叹问府主，曷以赞我皇。牲璧忍衰俗，神其思降祥。——唐代·杜甫《望岳三首》
16  溪上遥闻精舍钟，泊舟微径度深松。青山霁后云犹在，画出东南四五峰。——唐代·郎士元《柏林寺南望》
17  浮云不共此山齐，山霭苍苍望转迷。晓月暂飞高树里，秋河隔在数峰西。——唐代·韩翃《宿石邑山中》
18  天作高山，大王荒之。彼作矣，文王康之。彼徂矣，岐有夷之行。子孙保之。——先秦·佚名《周颂·天作》
19  西上太白峰，夕阳穷登攀。太白与我语，为我开天关。愿乘泠风去，直出浮云间。举手可近月，前行若无山。一别武功去，何时复更还？——唐代·李白《登太白峰》
20  条山苍，河水黄。浪波沄沄去，松柏在山冈。——唐代·韩愈《条山苍》
21  南山三十里，不见逾一旬。冒雨时立望，望之如朋亲。虬龙一掬波，洗荡千万春。日日雨不断，愁杀望山人。天事不可长，劲风来如奔。阴霪一以扫，浩翠写国门。长安百万家，家家张屏新。谁家最好山，我愿为其邻。——唐代·贾岛《望山》
22  西北天低五顶高，茫茫松海露灵鳌。太行直上犹千里，井底残山枉呼号。万壑千岩位置雄，偶从天巧见神功。湍溪已作风雷恶，更在云山气象中。山云吞吐翠微中，淡绿深青一万重。此景只应天上有，岂知身在妙高峰？——金朝·元好问《台山杂咏》
23  南山塞天地，日月石上生。高峰夜留景，深谷昼未明。山中人自正，路险心亦平。长风驱松柏，声拂万壑清。即此悔读书，朝朝近浮名。——唐代·孟郊《游终南山》
24  节彼南山，维石岩岩。赫赫师尹，民具尔瞻。忧心如惔，不敢戏谈。国既卒斩，何用不监！节彼南山，有实其猗。赫赫师尹，不平谓何。天方荐瘥，丧乱弘多。民言无嘉，惨莫惩嗟。尹氏大师，维周之氐；秉国之钧，四方是维。天子是毗，俾民不迷。不吊昊天，不宜空我师。弗躬弗亲，庶民弗信。弗问弗仕，勿罔君子。式夷式已，无小人殆。琐琐姻亚，则无膴仕。昊天不佣，降此鞠訩。昊天不惠，降此大戾。君子如届，俾民心阕。君子如夷，恶怒是违。不吊昊天，乱靡有定。式月斯生，俾民不宁。忧心如酲，谁秉国成？不自为政，卒劳百姓。驾彼四牡，四牡项领。我瞻四方，蹙蹙靡所骋。方茂尔恶，相尔矛矣。既夷既怿，如相酬矣。昊天不平，我王不宁。不惩其心，覆怨其正。家父作诵，以究王訩。式讹尔心，以畜万邦。——先秦·佚名《节南山》
25  蜀国多仙山，峨眉邈难匹。周流试登览，绝怪安可悉？青冥倚天开，彩错疑画出。泠然紫霞赏，果得锦囊术。云间吟琼箫，石上弄宝瑟。平生有微尚，欢笑自此毕。烟容如在颜，尘累忽相失。倘逢骑羊子，携手凌白日。——唐代·李白《登峨眉山》
26  万里昆仑谁凿破，无边波浪拍天来。晓寒云雾连穷屿，春暖鱼龙化蛰雷。阆苑仙人何处觅？灵槎使者几时回？遨游半在江湖里，始觉今朝眼界开。——宋代·王安石《狼山观海》
27  只得流霞酒一杯，空中箫鼓几时回。武夷洞里生毛竹，老尽曾孙更不来。——唐代·李商隐《武夷山》
28  挂席几千里，名山都未逢。泊舟浔阳郭，始见香炉峰。尝读远公传，永怀尘外踪。东林精舍近，日暮空闻钟。——唐代·孟浩然《晚泊浔阳望庐山》
29  黄山四千仞，三十二莲峰。丹崖夹石柱，菡萏金芙蓉。伊昔升绝顶，下窥天目松。仙人炼玉处，羽化留馀踪。亦闻温伯雪，独往今相逢。采秀辞五岳，攀岩历万重。归休白鹅岭，渴饮丹砂井。凤吹我时来，云车尔当整。去去陵阳东，行行芳桂丛。回溪十六度，碧嶂尽晴空。他日还相访，乘桥蹑彩虹。——唐代·李白《送温处士归黄山白鹅峰旧居》
30  石壁望松寥，宛然在碧霄。安得五彩虹，驾天作长桥。仙人如爱我，举手来相招。——唐代·李白《焦山望寥山》
31  来龙去脉绝无有，突然一峰插南斗。桂林山水奇八九，独秀峰尤冠其首。三百六级登其巅，一城烟水来眼前。青山尚且直如弦，人生孤立何伤焉？——清代·袁枚《独秀峰》
32  不向东山久，蔷薇几度花。白云还自散，明月落谁家。我今携谢妓，长啸绝人群。欲报东山客，开关扫白云。——唐代·李白《忆东山二首》
33  结茅临水石，淡寂益闲吟。久雨寒蝉少，空山落叶深。危楼乘月上，远寺听钟寻。昨得江僧信，期来此息心。——宋代·秘演《山中》
34  渭川千亩入秦关，淇澳青青水一湾。两地高风来拱向，中间突兀太行山。——清代·郑燮《淇澳青青水一湾》
35  西溪问樵客，遥识楚人家。古树老连石，急泉清露沙。 千峰随雨暗，一径入云斜。日暮飞鸦集，满山荞麦花。——唐代·温庭筠《题卢处士山居》
36  访古登岘首，凭高眺襄中。天清远峰出，水落寒沙空。弄珠见游女，醉酒怀山公。感叹发秋兴，长松鸣夜风。——唐代·李白《岘山怀古》
37  九春开上节，千门敞夜扉。兰灯吐新焰，桂魄朗圆辉。送酒惟须满，流杯不用稀。务使霞浆兴，方乘泛洛归。——唐代·武则天《早春夜宴》
38  荆谿白石出，天寒红叶稀。山路元无雨，空翠湿人衣。相看不忍发，惨淡暮潮平。语罢更携手，月明洲渚生。——唐代·王维《阙题二首》
39  吾闻京城南，兹惟群山囿。东西两际海，巨细难悉究。 山经及地志，茫昧非受授。团辞试提挈，挂一念万漏。 欲休谅不能，粗叙所经觏。尝升崇丘望，戢戢见相凑。 晴明出棱角，缕脉碎分绣。蒸岚相澒洞，表里忽通透。 无风自飘簸，融液煦柔茂。横云时平凝，点点露数岫。 天空浮修眉，浓绿画新就。孤撑有巉绝，海浴褰鹏噣。 春阳潜沮洳，濯濯吐深秀。岩峦虽嵂崒，软弱类含酎。 夏炎百木盛，荫郁增埋覆。神灵日歊歔，云气争结构。 秋霜喜刻轹，磔卓立癯瘦。参差相叠重，刚耿陵宇宙。 冬行虽幽墨，冰雪工琢镂。新曦照危峨，亿丈恒高袤。 明昏无停态，顷刻异状候。西南雄太白，突起莫间簉。 藩都配德运，分宅占丁戊。逍遥越坤位，诋讦陷乾窦。 空虚寒兢兢，风气较搜漱。朱维方烧日，阴霰纵腾糅。 昆明大池北，去觌偶晴昼。绵联穷俯视，倒侧困清沤。 微澜动水面，踊跃躁猱狖。惊呼惜破碎，仰喜呀不仆。 前寻径杜墅，岔蔽毕原陋。崎岖上轩昂，始得观览富。 行行将遂穷，岭陆烦互走。勃然思坼裂，拥掩难恕宥。 巨灵与夸蛾，远贾期必售。还疑造物意，固护蓄精祐。 力虽能排斡，雷电怯呵诟。攀缘脱手足，蹭蹬抵积甃。 茫如试矫首，堛塞生怐愗。威容丧萧爽，近新迷远旧。 拘官计日月，欲进不可又。因缘窥其湫，凝湛閟阴兽。 鱼虾可俯掇，神物安敢寇。林柯有脱叶，欲堕鸟惊救。 争衔弯环飞，投弃急哺鷇。旋归道回睨，达枿壮复奏。 吁嗟信奇怪，峙质能化贸。前年遭谴谪，探历得邂逅。 初从蓝田入，顾盻劳颈脰。时天晦大雪，泪目苦矇瞀。 峻涂拖长冰，直上若悬溜。褰衣步推马，颠蹶退且复。 苍黄忘遐睎，所瞩才左右。杉篁咤蒲苏，杲耀攒介胄。 专心忆平道，脱险逾避臭。昨来逢清霁，宿愿忻始副。 峥嵘跻冢顶，倏闪杂鼯鼬。前低划开阔，烂漫堆众皱。 或连若相从，或蹙若相斗。或妥若弭伏，或竦若惊雊。 或散若瓦解，或赴若辐凑。或翩若船游，或决若马骤。 或背若相恶，或向若相佑。或乱若抽笋，或嵲若注灸。 或错若绘画，或缭若篆籀。或罗若星离，或蓊若云逗。 或浮若波涛，或碎若锄耨。或如贲育伦，赌胜勇前购。 先强势已出，后钝嗔bz譳。或如帝王尊，丛集朝贱幼。 虽亲不亵狎，虽远不悖谬。或如临食案，肴核纷饤饾。 又如游九原，坟墓包椁柩。或累若盆罂，或揭若bB豆。 或覆若曝鳖，或颓若寝兽。或蜿若藏龙，或翼若搏鹫。 或齐若友朋，或随若先后。或迸若流落，或顾若宿留。 或戾若仇雠，或密若婚媾。或俨若峨冠，或翻若舞袖。 或屹若战阵，或围若蒐狩。或靡然东注，或偃然北首。 或如火熹焰，或若气饙馏。或行而不辍，或遗而不收。 或斜而不倚，或弛而不彀。或赤若秃鬝，或熏若柴槱。 或如龟拆兆，或若卦分繇。或前横若剥，或后断若姤。 延延离又属，夬夬叛还遘。喁喁鱼闯萍，落落月经宿。 誾誾树墙垣，巘巘驾库厩。参参削剑戟，焕焕衔莹琇。 敷敷花披萼，k7々屋摧霤。悠悠舒而安，兀兀狂以狃。 超超出犹奔，蠢蠢骇不懋。大哉立天地，经纪肖营腠。 厥初孰开张，黾勉谁劝侑。创兹朴而巧，戮力忍劳疚。 得非施斧斤，无乃假诅咒。鸿荒竟无传，功大莫酬僦。 尝闻于祠官，芬苾降歆嗅。斐然作歌诗，惟用赞报酭。——唐代·韩愈《南山诗》
40  晓披烟雾入青峦，山寺疏钟万木寒。千古河流成沃野，几年沙势自风湍。水穿石甲龙鳞动，日绕峰头佛顶宽。宫阙五云天北极，高秋更上九霄看。——明代·王守仁《登大伾山诗》
41  年来鞍马困尘埃，赖有青山豁我怀。日暮北风吹雨去，数峰清瘦出云来。——宋代·张耒《初见嵩山》
42  火山今始见，突兀蒲昌东。赤焰烧虏云，炎氛蒸塞空。不知阴阳炭，何独烧此中？我来严冬时，山下多炎风。人马尽汗流，孰知造化工！——唐代·岑参《经火山》
43  薄世临流洗耳尘，便归云洞任天真。 一瓢风入犹嫌闹，何况人间万种人。——唐代·汪遵《箕山》
44  绕径寒云拂步生，巑岏青嶂压孤城。东连华岳三峰小，北拥萧关大漠平。山外烟霞闲隐见，世间尘土自虚盈。劳人至此深惆怅，樵唱悠悠何处声。——清代·梁联馨《六盘山诗》
45  咸阳之南，直望五千里，见云峰之崔嵬。前有剑阁横断，倚青天而中开。上则松风萧飒瑟飓，有巴猿兮相哀。旁则飞湍走壑，洒石喷阁，汹涌而惊雷。送佳人兮此去，复何时兮归来？望夫君兮安极，我沉吟兮叹息。视沧波之东注，悲白日之西匿。鸿别燕兮秋声，云愁秦而暝色。若明月出于剑阁兮，与君两乡对酒而相忆！——唐代·李白《剑阁赋》
46  碧丛丛，高插天，大江翻澜神曳烟。楚魂寻梦风飔然，晓风飞雨生苔钱。瑶姬一去一千年，丁香筇竹啼老猿。古祠近月蟾桂寒，椒花坠红湿云间。——唐代·李贺《巫山高》
47  中原一孤石，地理不知年。根含彭泽浪，顶入香炉烟。崖成二鸟翼，峰作一芙莲。何时发东武，今来镇蠡川。——南北朝·惠标《咏孤石》
48  西北天谁补？此山作柱擎。蟠根横远塞，设险压长城。俯瞰黄河小，高悬白雪清。曾从绝顶望，灏气接蓬瀛。——清代·胡秉正《咏贺兰山》
49  巴江上峡重复重，阳台碧峭十二峰。荆王猎时逢暮雨，夜卧高丘梦神女。轻红流烟湿艳姿，行云飞去明星稀。目极魂断望不见，猿啼三声泪滴衣。——唐代·孟郊《巫山曲》
50  曾于方外见麻姑，闻说君山自古无。元是昆仑山顶石，海风吹落洞庭湖。——唐代·方干《题君山》
51  长望竟何极，闽云连越边。南州饶奇怪，赤县多灵仙。金峰各亏日，铜石共临天。阳岫照鸾采，阴溪喷龙泉。残杌千代木，廧崒万古烟。禽鸣丹壁上，猿啸青崖间。秦皇慕隐沦，汉武愿长年。皆负雄豪威，弃剑为名山。况我葵藿志，松木横眼前。所若同远好，临风载悠然。——南北朝·江淹《游黄檗山》
52  山水观形胜，襄阳美会稽。最高唯望楚，曾未一攀跻。 石壁疑削成，众山比全低。晴明试登陟，目极无端倪。 云梦掌中小，武陵花处迷。暝还归骑下，萝月映深溪。——唐代·孟浩然《登望楚山最高顶》
53  明月青山夜，高天白露秋。花庭开粉席，云岫敞针楼。石类支机影，池似泛槎流。暂惊河女鹊，终狎野人鸥。——唐代·李峤《同赋山居七夕》
54  山，耸峻，回环。沧海上，白云间。商老深寻，谢公远攀。古岩泉滴滴，幽谷鸟关关。树岛西连陇塞，猿声南彻荆蛮。世人只向簪裾老，芳草空余麋鹿闲。——唐代·令狐楚《赋山》
1  胜日寻芳泗水滨，无边光景一时新。等闲识得东风面，万紫千红总是春。——宋代·朱熹《春日》
2  碧玉妆成一树高，万条垂下绿丝绦。不知细叶谁裁出，二月春风似剪刀。——唐代·贺知章《咏柳》
3  孤山寺北贾亭西，水面初平云脚低。几处早莺争暖树，谁家新燕啄春泥。乱花渐欲迷人眼，浅草才能没马蹄。最爱湖东行不足，绿杨阴里白沙堤。——唐代·白居易《钱塘湖春行》
4  东临碣石，以观沧海。水何澹澹，山岛竦峙。树木丛生，百草丰茂。秋风萧瑟，洪波涌起。日月之行，若出其中；星汉灿烂，若出其里。幸甚至哉，歌以咏志。——两汉·曹操《步出夏门行·观沧海》
5  墙角数枝梅，凌寒独自开。遥知不是雪，为有暗香来。——宋代·王安石《梅花》
6  莫笑农家腊酒浑，丰年留客足鸡豚。山重水复疑无路，柳暗花明又一村。箫鼓追随春社近，衣冠简朴古风存。从今若许闲乘月，拄杖无时夜叩门。——宋代·陆游《游山西村》
7  故人西辞黄鹤楼，烟花三月下扬州。孤帆远影碧空尽，唯见长江天际流。 ——唐代·李白《黄鹤楼送孟浩然之广陵》
8  千山鸟飞绝，万径人踪灭。孤舟蓑笠翁，独钓寒江雪。——唐代·柳宗元《江雪》
9  岱宗夫如何？齐鲁青未了。造化钟神秀，阴阳割昏晓。荡胸生曾云，决眦入归鸟。会当凌绝顶，一览众山小。——唐代·杜甫《望岳》
10  两个黄鹂鸣翠柳，一行白鹭上青天。窗含西岭千秋雪，门泊东吴万里船。——唐代·杜甫《绝句》
11  空山新雨后，天气晚来秋。明月松间照，清泉石上流。竹喧归浣女，莲动下渔舟。随意春芳歇，王孙自可留。——唐代·王维《山居秋暝》
12  银烛秋光冷画屏，轻罗小扇扑流萤。天阶夜色凉如水，卧看牵牛织女星。——唐代·杜牧《秋夕》
13  日照香炉生紫烟，遥看瀑布挂前川。飞流直下三千尺，疑是银河落九天。——唐代·李白《望庐山瀑布》
14  单车欲问边，属国过居延。征蓬出汉塞，归雁入胡天。大漠孤烟直，长河落日圆。萧关逢候骑，都护在燕然。——唐代·王维《使至塞上》
15  毕竟西湖六月中，风光不与四时同。接天莲叶无穷碧，映日荷花别样红。——宋代·杨万里《晓出净慈寺送林子方》
16  横看成岭侧成峰，远近高低各不同。不识庐山真面目，只缘身在此山中。——宋代·苏轼《题西林壁》
17  京口瓜洲一水间，钟山只隔数重山。春风又绿江南岸，明月何时照我还？——宋代·王安石《泊船瓜洲》
18  君问归期未有期，巴山夜雨涨秋池。 何当共剪西窗烛，却话巴山夜雨时。——唐代·李商隐《夜雨寄北》
19  荆溪白石出，天寒红叶稀。山路元无雨，空翠湿人衣。——唐代·王维《山中》
20  水光潋滟晴方好，山色空蒙雨亦奇。&蒙 通：濛&欲把西湖比西子，淡妆浓抹总相宜。&淡妆浓抹 一作：浓妆淡抹&——宋代·苏轼《饮湖上初晴后雨二首·其二》
21  青山横北郭，白水绕东城。此地一为别，孤蓬万里征。浮云游子意，落日故人情。挥手自兹去，萧萧班马鸣。——唐代·李白《送友人》
22  杨花落尽子规啼，闻道龙标过五溪。我寄愁心与明月，随风直到夜郎西。——唐代·李白《闻王昌龄左迁龙标遥有此寄》
23  昔人已乘黄鹤去，此地空余黄鹤楼。黄鹤一去不复返，白云千载空悠悠。晴川历历汉阳树，芳草萋萋鹦鹉洲。日暮乡关何处是？烟波江上使人愁。——唐代·崔颢《黄鹤楼》
24  天门中断楚江开，碧水东流至此回。两岸青山相对出，孤帆一片日边来。——唐代·李白《望天门山》
25  秦时明月汉时关，万里长征人未还。但使龙城飞将在，不教胡马度阴山。——唐代·王昌龄《出塞二首·其一》
26  千里莺啼绿映红，水村山郭酒旗风。 南朝四百八十寺，多少楼台烟雨中。——唐代·杜牧《江南春》
27  黄河远上白云间，一片孤城万仞山。羌笛何须怨杨柳，春风不度玉门关。——唐代·王之涣《凉州词二首·其一》
28  春眠不觉晓，处处闻啼鸟。夜来风雨声，花落知多少。——唐代·孟浩然《春晓》
29  黄四娘家花满蹊，千朵万朵压枝低。留连戏蝶时时舞，自在娇莺恰恰啼。——唐代·杜甫《江畔独步寻花·其六》
30  烟笼寒水月笼沙，夜泊秦淮近酒家。商女不知亡国恨，隔江犹唱《后庭花》。——唐代·杜牧《泊秦淮》
31  风急天高猿啸哀，渚清沙白鸟飞回。无边落木萧萧下，不尽长江滚滚来。万里悲秋常作客，百年多病独登台。艰难苦恨繁霜鬓，潦倒新停浊酒杯。——唐代·杜甫《登高》
32  白日依山尽，黄河入海流。欲穷千里目，更上一层楼。——唐代·王之涣《登鹳雀楼》
33  远上寒山石径斜，白云深处有人家。停车坐爱枫林晚，霜叶红于二月花。——唐代·杜牧《山行》
34  独怜幽草涧边生，上有黄鹂深树鸣。 春潮带雨晚来急，野渡无人舟自横。——唐代·韦应物《滁州西涧》
35  闲居少邻并，草径入荒园。鸟宿池边树，僧敲月下门。过桥分野色，移石动云根。暂去还来此，幽期不负言。——唐代·贾岛《题李凝幽居》
36  天街小雨润如酥，草色遥看近却无。最是一年春好处，绝胜烟柳满皇都。——唐代·韩愈《早春呈水部张十八员外》
37  月落乌啼霜满天，江枫渔火对愁眠。姑苏城外寒山寺，夜半钟声到客船。——唐代·张继《枫桥夜泊》
38  湖光秋月两相和，潭面无风镜未磨。遥望洞庭山水色，白银盘里一青螺。——唐代·刘禹锡《望洞庭》
39  篱落疏疏一径深，树头花落未成阴。儿童急走追黄蝶，飞入菜花无处寻。——宋代·杨万里《宿新市徐公店》
40  草长莺飞二月天，拂堤杨柳醉春烟。儿童散学归来早，忙趁东风放纸鸢。——清代·高鼎《村居》
41  峨眉山月半轮秋，影入平羌江水流。 夜发清溪向三峡，思君不见下渝州。——唐代·李白《峨眉山月歌》
42  应怜屐齿印苍苔，小扣柴扉久不开。春色满园关不住，一枝红杏出墙来。——宋代·叶绍翁《游园不值》
43  一道残阳铺水中，半江瑟瑟半江红。可怜九月初三夜，露似真珠月似弓。——唐代·白居易《暮江吟》
44  竹外桃花三两枝，春江水暖鸭先知。蒌蒿满地芦芽短，正是河豚欲上时。两两归鸿欲破群，依依还似北归人。遥知朔漠多风雪，更待江南半月春。——宋代·苏轼《惠崇春江晚景二首》
45  移舟泊烟渚，日暮客愁新。野旷天低树，江清月近人。——唐代·孟浩然《宿建德江》
46  南浦凄凄别，西风袅袅秋。一看肠一断，好去莫回头。——唐代·白居易《南浦别》
47  山外青山楼外楼，西湖歌舞几时休？暖风熏得游人醉，直把杭州作汴州。——宋代·林升《题临安邸》
48  空山不见人，但闻人语响。返景入深林，复照青苔上。——唐代·王维《鹿柴》
49  清晨入古寺，初日照高林。竹径通幽处，禅房花木深。山光悦鸟性，潭影空人心。万籁此都寂，但余钟磬音。&版本一&清晨入古寺，初日照高林。曲径通幽处，禅房花木深。山光悦鸟性，潭影空人心。万籁此俱寂，惟余钟磬音。&版本二&清晨入古寺，初日照高林。竹径通幽处，禅房花木深。山光悦鸟性，潭影空人心。万籁此俱寂，但余钟磬音。&版本三&清晨入古寺，初日照高林。曲径通幽处，禅房花木深。山光悦鸟性，潭影空人心。万籁此俱寂，但余钟磬音。&版本四&——唐代·常建《题破山寺后禅院》
50  黄师塔前江水东，春光懒困倚微风。桃花一簇开无主，可爱深红爱浅红？——唐代·杜甫《江畔独步寻花·其五》
51  梅子金黄杏子肥，麦花雪白菜花稀。日长篱落无人过，惟有蜻蜓蛱蝶飞。——宋代·范成大《四时田园杂兴·其二》
52  茅檐长扫净无苔，花木成畦手自栽。一水护田将绿绕，两山排闼送青来。桑条索漠楝花繁，风敛余香暗度垣。黄鸟数声残午梦，尚疑身属半山园。——宋代·王安石《书湖阴先生壁》
53  东皋薄暮望，徙倚欲何依。树树皆秋色，山山唯落晖。牧人驱犊返，猎马带禽归。相顾无相识，长歌怀采薇。——唐代·王绩《野望》
54  众鸟高飞尽，孤云独去闲。相看两不厌，只有敬亭山。只有 一作：惟》
55  晨起动征铎，客行悲故乡。鸡声茅店月，人迹板桥霜。槲叶落山路，枳花明驿墙。因思杜陵梦，凫雁满回塘。——唐代·温庭筠《商山早行》
56  人间四月芳菲尽，山寺桃花始盛开。 长恨春归无觅处，不知转入此中来。——唐代·白居易《大林寺桃花》
57  迟日江山丽，春风花草香。泥融飞燕子，沙暖睡鸳鸯。 江碧鸟逾白，山青花欲燃。今春看又过，何日是归年。——唐代·杜甫《绝句二首》
58  黄梅时节家家雨，青草池塘处处蛙。有约不来过夜半，闲敲棋子落灯花。——宋代·赵师秀《约客》
59  萧萧梧叶送寒声，江上秋风动客情。知有儿童挑促织，夜深篱落一灯明。——宋代·叶绍翁《夜书所见》
60  荷尽已无擎雨盖，菊残犹有傲霜枝。一年好景君须记，最是橙黄橘绿时。——宋代·苏轼《赠刘景文》
61  江南可采莲，莲叶何田田，鱼戏莲叶间。鱼戏莲叶东，鱼戏莲叶西，鱼戏莲叶南，鱼戏莲叶北。——两汉·佚名《江南》
62  绿树阴浓夏日长，楼台倒影入池塘。水晶帘动微风起，满架蔷薇一院香。&水晶帘 一作 水精帘）——唐代·高骈《山亭夏日》
63  半亩方塘一鉴开，天光云影共徘徊。问渠那得清如许？为有源头活水来。——宋代·朱熹《观书有感二首·其一》
64  山际见来烟，竹中窥落日。鸟向檐上飞，云从窗里出。——南北朝·吴均《山中杂诗》
65  日暮苍山远，天寒白屋贫。柴门闻犬吠，风雪夜归人。——唐代·刘长卿《逢雪宿芙蓉山主人》
66  去年今日此门中，人面桃花相映红。人面不知何处去，桃花依旧笑春风。——唐代·崔护《题都城南庄》
67  佳节清明桃李笑，野田荒冢只生愁。雷惊天地龙蛇蛰，雨足郊原草木柔。人乞祭余骄妾妇，士甘焚死不公侯。贤愚千载知谁是，满眼蓬蒿共一丘。——宋代·黄庭坚《清明》
68  千里黄云白日曛，北风吹雁雪纷纷。莫愁前路无知己，天下谁人不识君。六翮飘飖私自怜，一离京洛十余年。丈夫贫贱应未足，今日相逢无酒钱。——唐代·高适《别董大二首》
69  君自故乡来，应知故乡事。来日绮窗前，寒梅著花未？——唐代·王维《杂诗三首·其二》
70  杨柳青青江水平，闻郎江上踏歌声。&踏歌声 一作：唱歌声&东边日出西边雨，道是无晴却有晴。&却有晴 一作：还有晴&——唐代·刘禹锡《竹枝词二首·其一》
71  莫言下岭便无难，赚得行人错喜欢。&错喜欢 一作：空喜欢&正入万山圈子里，一山放过一山拦。&放过 一作：放出&——宋代·杨万里《过松源晨炊漆公店》
72  帝里重清明，人心自愁思。车声上路合，柳色东城翠。花落草齐生，莺飞蝶双戏。空堂坐相忆，酌茗聊代醉。——唐代·孟浩然《清明即事》
73  荷叶罗裙一色裁，芙蓉向脸两边开。乱入池中看不见，闻歌始觉有人来。——唐代·王昌龄《采莲曲》
74  江碧鸟逾白，山青花欲燃。今春看又过，何日是归年？——唐代·杜甫《绝句二首·其二》
75  江上被花恼不彻，无处告诉只颠狂。走觅南邻爱酒伴，经旬出饮独空床。稠花乱蕊畏江滨，行步欹危实怕春。&畏 一作：裹）诗酒尚堪驱使在，未须料理白头人。江深竹静两三家，多事红花映白花。报答春光知有处，应须美酒送生涯。东望少城花满烟，百花高楼更可怜。谁能载酒开金盏，唤取佳人舞绣筵。黄师塔前江水东，春光懒困倚微风。桃花一簇开无主，可爱深红爱浅红？黄四娘家花满蹊，千朵万朵压枝低。留连戏蝶时时舞，自在娇莺恰恰啼。不是爱花即欲死，只恐花尽老相催。繁枝容易纷纷落，嫩蕊商量细细开。——唐代·杜甫《江畔独步寻花七绝句》
76  细草微风岸，危樯独夜舟。星垂平野阔，月涌大江流。名岂文章著，官应老病休。飘飘何所似，天地一沙鸥。——唐代·杜甫《旅夜书怀》
77  缺月挂疏桐，漏断人初静。时见幽人独往来，缥缈孤鸿影。惊起却回头，有恨无人省。拣尽寒枝不肯栖，寂寞沙洲冷。——宋代·苏轼《卜算子·黄州定慧院寓居作》
78  洞庭之东江水西，帘旌不动夕阳迟。登临吴蜀横分地，徙倚湖山欲暮时。万里来游还望远，三年多难更凭危。白头吊古风霜里，老木沧波无限悲。天入平湖晴不风，夕帆和雁正浮空。楼头客子杪秋后，日落君山元气中。北望可堪回白首，南游聊得看丹枫。翰林物色分留少，诗到巴陵还未工。——宋代·陈与义《登岳阳楼二首》
79  适与野情惬，千山高复低。好峰随处改，幽径独行迷。霜落熊升树，林空鹿饮溪。人家在何许？云外一声鸡。——宋代·梅尧臣《鲁山山行》
80  一封朝奏九重天，夕贬潮州路八千。欲为圣明除弊事，肯将衰朽惜残年！云横秦岭家何在？雪拥蓝关马不前。知汝远来应有意，好收吾骨瘴江边。（版本一）一封朝奏九重天，夕贬潮阳路八千。本为圣朝除弊政，敢将衰朽惜残年。云横秦岭家何在？雪拥蓝关马不前。知汝远来应有意，好收吾骨瘴江边。（版本二）——唐代·韩愈《左迁至蓝关示侄孙湘》
81  秦时明月汉时关，万里长征人未还。但使龙城飞将在，不教胡马度阴山。骝马新跨白玉鞍，战罢沙场月色寒。城头铁鼓声犹振，匣里金刀血未干。——唐代·王昌龄《出塞二首》
82  花近高楼伤客心，万方多难此登临。锦江春色来天地，玉垒浮云变古今。北极朝廷终不改，西山寇盗莫相侵。可怜后主还祠庙，日暮聊为《梁甫吟》。——唐代·杜甫《登楼》
83  危楼高百尺，手可摘星辰。不敢高声语，恐惊天上人。——唐代·李白《夜宿山寺》
84  青山隐隐水迢迢，秋尽江南草未凋。二十四桥明月夜，玉人何处教吹箫？——唐代·杜牧《寄扬州韩绰判官》
85  大漠沙如雪，燕山月似钩。何当金络脑，快走踏清秋。——唐代·李贺《马诗二十三首·其五》
86  寒雨连江夜入吴，平明送客楚山孤。洛阳亲友如相问，一片冰心在玉壶。丹阳城南秋海阴，丹阳城北楚云深。高楼送客不能醉，寂寂寒江明月心。——唐代·王昌龄《芙蓉楼送辛渐二首》
87  金炉香烬漏声残，翦翦轻风阵阵寒。春色恼人眠不得，月移花影上栏杆。——宋代·王安石《春夜》
88  平林漠漠烟如织，寒山一带伤心碧。暝色入高楼，有人楼上愁。玉阶空伫立，宿鸟归飞急。何处是归程？长亭连短亭。——唐代·李白《菩萨蛮·平林漠漠烟如织》
89  滕王高阁临江渚，佩玉鸣鸾罢歌舞。画栋朝飞南浦云，珠帘暮卷西山雨。闲云潭影日悠悠，物换星移几度秋。阁中帝子今何在？槛外长江空自流。——唐代·王勃《滕王阁诗》
90  隐隐飞桥隔野烟，石矶西畔问渔船。 桃花尽日随流水，洞在清溪何处边。——唐代·张旭《桃花溪》
1  胜日寻芳泗水滨，无边光景一时新。等闲识得东风面，万紫千红总是春。——宋代·朱熹《春日》
2  碧玉妆成一树高，万条垂下绿丝绦。不知细叶谁裁出，二月春风似剪刀。——唐代·贺知章《咏柳》
3  孤山寺北贾亭西，水面初平云脚低。几处早莺争暖树，谁家新燕啄春泥。乱花渐欲迷人眼，浅草才能没马蹄。最爱湖东行不足，绿杨阴里白沙堤。——唐代·白居易《钱塘湖春行》
4  东临碣石，以观沧海。水何澹澹，山岛竦峙。树木丛生，百草丰茂。秋风萧瑟，洪波涌起。日月之行，若出其中；星汉灿烂，若出其里。幸甚至哉，歌以咏志。——两汉·曹操《步出夏门行·观沧海》
5  墙角数枝梅，凌寒独自开。遥知不是雪，为有暗香来。——宋代·王安石《梅花》
6  莫笑农家腊酒浑，丰年留客足鸡豚。山重水复疑无路，柳暗花明又一村。箫鼓追随春社近，衣冠简朴古风存。从今若许闲乘月，拄杖无时夜叩门。——宋代·陆游《游山西村》
7  故人西辞黄鹤楼，烟花三月下扬州。孤帆远影碧空尽，唯见长江天际流。 ——唐代·李白《黄鹤楼送孟浩然之广陵》
8  千山鸟飞绝，万径人踪灭。孤舟蓑笠翁，独钓寒江雪。——唐代·柳宗元《江雪》
9  岱宗夫如何？齐鲁青未了。造化钟神秀，阴阳割昏晓。荡胸生曾云，决眦入归鸟。会当凌绝顶，一览众山小。——唐代·杜甫《望岳》
10  两个黄鹂鸣翠柳，一行白鹭上青天。窗含西岭千秋雪，门泊东吴万里船。——唐代·杜甫《绝句》
11  空山新雨后，天气晚来秋。明月松间照，清泉石上流。竹喧归浣女，莲动下渔舟。随意春芳歇，王孙自可留。——唐代·王维《山居秋暝》
12  银烛秋光冷画屏，轻罗小扇扑流萤。天阶夜色凉如水，卧看牵牛织女星。——唐代·杜牧《秋夕》
13  日照香炉生紫烟，遥看瀑布挂前川。飞流直下三千尺，疑是银河落九天。——唐代·李白《望庐山瀑布》
14  单车欲问边，属国过居延。征蓬出汉塞，归雁入胡天。大漠孤烟直，长河落日圆。萧关逢候骑，都护在燕然。——唐代·王维《使至塞上》
15  毕竟西湖六月中，风光不与四时同。接天莲叶无穷碧，映日荷花别样红。——宋代·杨万里《晓出净慈寺送林子方》
16  横看成岭侧成峰，远近高低各不同。不识庐山真面目，只缘身在此山中。——宋代·苏轼《题西林壁》
17  京口瓜洲一水间，钟山只隔数重山。春风又绿江南岸，明月何时照我还？——宋代·王安石《泊船瓜洲》
18  君问归期未有期，巴山夜雨涨秋池。 何当共剪西窗烛，却话巴山夜雨时。——唐代·李商隐《夜雨寄北》
19  荆溪白石出，天寒红叶稀。山路元无雨，空翠湿人衣。——唐代·王维《山中》
20  水光潋滟晴方好，山色空蒙雨亦奇。&蒙 通：濛&欲把西湖比西子，淡妆浓抹总相宜。&淡妆浓抹 一作：浓妆淡抹&——宋代·苏轼《饮湖上初晴后雨二首·其二》
21  青山横北郭，白水绕东城。此地一为别，孤蓬万里征。浮云游子意，落日故人情。挥手自兹去，萧萧班马鸣。——唐代·李白《送友人》
22  杨花落尽子规啼，闻道龙标过五溪。我寄愁心与明月，随风直到夜郎西。——唐代·李白《闻王昌龄左迁龙标遥有此寄》
23  昔人已乘黄鹤去，此地空余黄鹤楼。黄鹤一去不复返，白云千载空悠悠。晴川历历汉阳树，芳草萋萋鹦鹉洲。日暮乡关何处是？烟波江上使人愁。——唐代·崔颢《黄鹤楼》
24  天门中断楚江开，碧水东流至此回。两岸青山相对出，孤帆一片日边来。——唐代·李白《望天门山》
25  秦时明月汉时关，万里长征人未还。但使龙城飞将在，不教胡马度阴山。——唐代·王昌龄《出塞二首·其一》
26  千里莺啼绿映红，水村山郭酒旗风。 南朝四百八十寺，多少楼台烟雨中。——唐代·杜牧《江南春》
27  黄河远上白云间，一片孤城万仞山。羌笛何须怨杨柳，春风不度玉门关。——唐代·王之涣《凉州词二首·其一》
28  春眠不觉晓，处处闻啼鸟。夜来风雨声，花落知多少。——唐代·孟浩然《春晓》
29  黄四娘家花满蹊，千朵万朵压枝低。留连戏蝶时时舞，自在娇莺恰恰啼。——唐代·杜甫《江畔独步寻花·其六》
30  烟笼寒水月笼沙，夜泊秦淮近酒家。商女不知亡国恨，隔江犹唱《后庭花》。——唐代·杜牧《泊秦淮》
31  风急天高猿啸哀，渚清沙白鸟飞回。无边落木萧萧下，不尽长江滚滚来。万里悲秋常作客，百年多病独登台。艰难苦恨繁霜鬓，潦倒新停浊酒杯。——唐代·杜甫《登高》
32  白日依山尽，黄河入海流。欲穷千里目，更上一层楼。——唐代·王之涣《登鹳雀楼》
33  远上寒山石径斜，白云深处有人家。停车坐爱枫林晚，霜叶红于二月花。——唐代·杜牧《山行》
34  独怜幽草涧边生，上有黄鹂深树鸣。 春潮带雨晚来急，野渡无人舟自横。——唐代·韦应物《滁州西涧》
35  闲居少邻并，草径入荒园。鸟宿池边树，僧敲月下门。过桥分野色，移石动云根。暂去还来此，幽期不负言。——唐代·贾岛《题李凝幽居》
36  天街小雨润如酥，草色遥看近却无。最是一年春好处，绝胜烟柳满皇都。——唐代·韩愈《早春呈水部张十八员外》
37  月落乌啼霜满天，江枫渔火对愁眠。姑苏城外寒山寺，夜半钟声到客船。——唐代·张继《枫桥夜泊》
38  湖光秋月两相和，潭面无风镜未磨。遥望洞庭山水色，白银盘里一青螺。——唐代·刘禹锡《望洞庭》
39  篱落疏疏一径深，树头花落未成阴。儿童急走追黄蝶，飞入菜花无处寻。——宋代·杨万里《宿新市徐公店》
40  草长莺飞二月天，拂堤杨柳醉春烟。儿童散学归来早，忙趁东风放纸鸢。——清代·高鼎《村居》
41  峨眉山月半轮秋，影入平羌江水流。 夜发清溪向三峡，思君不见下渝州。——唐代·李白《峨眉山月歌》
42  应怜屐齿印苍苔，小扣柴扉久不开。春色满园关不住，一枝红杏出墙来。——宋代·叶绍翁《游园不值》
43  一道残阳铺水中，半江瑟瑟半江红。可怜九月初三夜，露似真珠月似弓。——唐代·白居易《暮江吟》
44  竹外桃花三两枝，春江水暖鸭先知。蒌蒿满地芦芽短，正是河豚欲上时。两两归鸿欲破群，依依还似北归人。遥知朔漠多风雪，更待江南半月春。——宋代·苏轼《惠崇春江晚景二首》
45  移舟泊烟渚，日暮客愁新。野旷天低树，江清月近人。——唐代·孟浩然《宿建德江》
46  南浦凄凄别，西风袅袅秋。一看肠一断，好去莫回头。——唐代·白居易《南浦别》
47  山外青山楼外楼，西湖歌舞几时休？暖风熏得游人醉，直把杭州作汴州。——宋代·林升《题临安邸》
48  空山不见人，但闻人语响。返景入深林，复照青苔上。——唐代·王维《鹿柴》
49  清晨入古寺，初日照高林。竹径通幽处，禅房花木深。山光悦鸟性，潭影空人心。万籁此都寂，但余钟磬音。&版本一&清晨入古寺，初日照高林。曲径通幽处，禅房花木深。山光悦鸟性，潭影空人心。万籁此俱寂，惟余钟磬音。&版本二&清晨入古寺，初日照高林。竹径通幽处，禅房花木深。山光悦鸟性，潭影空人心。万籁此俱寂，但余钟磬音。&版本三&清晨入古寺，初日照高林。曲径通幽处，禅房花木深。山光悦鸟性，潭影空人心。万籁此俱寂，但余钟磬音。&版本四&——唐代·常建《题破山寺后禅院》
50  黄师塔前江水东，春光懒困倚微风。桃花一簇开无主，可爱深红爱浅红？——唐代·杜甫《江畔独步寻花·其五》
51  梅子金黄杏子肥，麦花雪白菜花稀。日长篱落无人过，惟有蜻蜓蛱蝶飞。——宋代·范成大《四时田园杂兴·其二》
52  茅檐长扫净无苔，花木成畦手自栽。一水护田将绿绕，两山排闼送青来。桑条索漠楝花繁，风敛余香暗度垣。黄鸟数声残午梦，尚疑身属半山园。——宋代·王安石《书湖阴先生壁》
53  东皋薄暮望，徙倚欲何依。树树皆秋色，山山唯落晖。牧人驱犊返，猎马带禽归。相顾无相识，长歌怀采薇。——唐代·王绩《野望》
54  众鸟高飞尽，孤云独去闲。相看两不厌，只有敬亭山。只有 一作：惟》
55  晨起动征铎，客行悲故乡。鸡声茅店月，人迹板桥霜。槲叶落山路，枳花明驿墙。因思杜陵梦，凫雁满回塘。——唐代·温庭筠《商山早行》
56  人间四月芳菲尽，山寺桃花始盛开。 长恨春归无觅处，不知转入此中来。——唐代·白居易《大林寺桃花》
57  迟日江山丽，春风花草香。泥融飞燕子，沙暖睡鸳鸯。 江碧鸟逾白，山青花欲燃。今春看又过，何日是归年。——唐代·杜甫《绝句二首》
58  黄梅时节家家雨，青草池塘处处蛙。有约不来过夜半，闲敲棋子落灯花。——宋代·赵师秀《约客》
59  萧萧梧叶送寒声，江上秋风动客情。知有儿童挑促织，夜深篱落一灯明。——宋代·叶绍翁《夜书所见》
60  荷尽已无擎雨盖，菊残犹有傲霜枝。一年好景君须记，最是橙黄橘绿时。——宋代·苏轼《赠刘景文》
61  江南可采莲，莲叶何田田，鱼戏莲叶间。鱼戏莲叶东，鱼戏莲叶西，鱼戏莲叶南，鱼戏莲叶北。——两汉·佚名《江南》
62  绿树阴浓夏日长，楼台倒影入池塘。水晶帘动微风起，满架蔷薇一院香。&水晶帘 一作 水精帘）——唐代·高骈《山亭夏日》
63  半亩方塘一鉴开，天光云影共徘徊。问渠那得清如许？为有源头活水来。——宋代·朱熹《观书有感二首·其一》
64  山际见来烟，竹中窥落日。鸟向檐上飞，云从窗里出。——南北朝·吴均《山中杂诗》
65  日暮苍山远，天寒白屋贫。柴门闻犬吠，风雪夜归人。——唐代·刘长卿《逢雪宿芙蓉山主人》
66  去年今日此门中，人面桃花相映红。人面不知何处去，桃花依旧笑春风。——唐代·崔护《题都城南庄》
67  佳节清明桃李笑，野田荒冢只生愁。雷惊天地龙蛇蛰，雨足郊原草木柔。人乞祭余骄妾妇，士甘焚死不公侯。贤愚千载知谁是，满眼蓬蒿共一丘。——宋代·黄庭坚《清明》
68  千里黄云白日曛，北风吹雁雪纷纷。莫愁前路无知己，天下谁人不识君。六翮飘飖私自怜，一离京洛十余年。丈夫贫贱应未足，今日相逢无酒钱。——唐代·高适《别董大二首》
69  君自故乡来，应知故乡事。来日绮窗前，寒梅著花未？——唐代·王维《杂诗三首·其二》
70  杨柳青青江水平，闻郎江上踏歌声。&踏歌声 一作：唱歌声&东边日出西边雨，道是无晴却有晴。&却有晴 一作：还有晴&——唐代·刘禹锡《竹枝词二首·其一》
71  莫言下岭便无难，赚得行人错喜欢。&错喜欢 一作：空喜欢&正入万山圈子里，一山放过一山拦。&放过 一作：放出&——宋代·杨万里《过松源晨炊漆公店》
72  帝里重清明，人心自愁思。车声上路合，柳色东城翠。花落草齐生，莺飞蝶双戏。空堂坐相忆，酌茗聊代醉。——唐代·孟浩然《清明即事》
73  荷叶罗裙一色裁，芙蓉向脸两边开。乱入池中看不见，闻歌始觉有人来。——唐代·王昌龄《采莲曲》
74  江碧鸟逾白，山青花欲燃。今春看又过，何日是归年？——唐代·杜甫《绝句二首·其二》
75  江上被花恼不彻，无处告诉只颠狂。走觅南邻爱酒伴，经旬出饮独空床。稠花乱蕊畏江滨，行步欹危实怕春。&畏 一作：裹）诗酒尚堪驱使在，未须料理白头人。江深竹静两三家，多事红花映白花。报答春光知有处，应须美酒送生涯。东望少城花满烟，百花高楼更可怜。谁能载酒开金盏，唤取佳人舞绣筵。黄师塔前江水东，春光懒困倚微风。桃花一簇开无主，可爱深红爱浅红？黄四娘家花满蹊，千朵万朵压枝低。留连戏蝶时时舞，自在娇莺恰恰啼。不是爱花即欲死，只恐花尽老相催。繁枝容易纷纷落，嫩蕊商量细细开。——唐代·杜甫《江畔独步寻花七绝句》
76  细草微风岸，危樯独夜舟。星垂平野阔，月涌大江流。名岂文章著，官应老病休。飘飘何所似，天地一沙鸥。——唐代·杜甫《旅夜书怀》
77  缺月挂疏桐，漏断人初静。时见幽人独往来，缥缈孤鸿影。惊起却回头，有恨无人省。拣尽寒枝不肯栖，寂寞沙洲冷。——宋代·苏轼《卜算子·黄州定慧院寓居作》
78  洞庭之东江水西，帘旌不动夕阳迟。登临吴蜀横分地，徙倚湖山欲暮时。万里来游还望远，三年多难更凭危。白头吊古风霜里，老木沧波无限悲。天入平湖晴不风，夕帆和雁正浮空。楼头客子杪秋后，日落君山元气中。北望可堪回白首，南游聊得看丹枫。翰林物色分留少，诗到巴陵还未工。——宋代·陈与义《登岳阳楼二首》
79  适与野情惬，千山高复低。好峰随处改，幽径独行迷。霜落熊升树，林空鹿饮溪。人家在何许？云外一声鸡。——宋代·梅尧臣《鲁山山行》
80  一封朝奏九重天，夕贬潮州路八千。欲为圣明除弊事，肯将衰朽惜残年！云横秦岭家何在？雪拥蓝关马不前。知汝远来应有意，好收吾骨瘴江边。（版本一）一封朝奏九重天，夕贬潮阳路八千。本为圣朝除弊政，敢将衰朽惜残年。云横秦岭家何在？雪拥蓝关马不前。知汝远来应有意，好收吾骨瘴江边。（版本二）——唐代·韩愈《左迁至蓝关示侄孙湘》
81  秦时明月汉时关，万里长征人未还。但使龙城飞将在，不教胡马度阴山。骝马新跨白玉鞍，战罢沙场月色寒。城头铁鼓声犹振，匣里金刀血未干。——唐代·王昌龄《出塞二首》
82  花近高楼伤客心，万方多难此登临。锦江春色来天地，玉垒浮云变古今。北极朝廷终不改，西山寇盗莫相侵。可怜后主还祠庙，日暮聊为《梁甫吟》。——唐代·杜甫《登楼》
83  危楼高百尺，手可摘星辰。不敢高声语，恐惊天上人。——唐代·李白《夜宿山寺》
84  青山隐隐水迢迢，秋尽江南草未凋。二十四桥明月夜，玉人何处教吹箫？——唐代·杜牧《寄扬州韩绰判官》
85  大漠沙如雪，燕山月似钩。何当金络脑，快走踏清秋。——唐代·李贺《马诗二十三首·其五》
86  寒雨连江夜入吴，平明送客楚山孤。洛阳亲友如相问，一片冰心在玉壶。丹阳城南秋海阴，丹阳城北楚云深。高楼送客不能醉，寂寂寒江明月心。——唐代·王昌龄《芙蓉楼送辛渐二首》
87  金炉香烬漏声残，翦翦轻风阵阵寒。春色恼人眠不得，月移花影上栏杆。——宋代·王安石《春夜》
88  平林漠漠烟如织，寒山一带伤心碧。暝色入高楼，有人楼上愁。玉阶空伫立，宿鸟归飞急。何处是归程？长亭连短亭。——唐代·李白《菩萨蛮·平林漠漠烟如织》
89  滕王高阁临江渚，佩玉鸣鸾罢歌舞。画栋朝飞南浦云，珠帘暮卷西山雨。闲云潭影日悠悠，物换星移几度秋。阁中帝子今何在？槛外长江空自流。——唐代·王勃《滕王阁诗》
90  隐隐飞桥隔野烟，石矶西畔问渔船。 桃花尽日随流水，洞在清溪何处边。——唐代·张旭《桃花溪》
91  春宵一刻值千金，花有清香月有阴。歌管楼台声细细，秋千院落夜沉沉。——宋代·苏轼《春宵》
92  霜草苍苍虫切切，村南村北行人绝。 独出门前望野田，月明荞麦花如雪。 ——唐代·白居易《村夜》
93  一夕轻雷落万丝，霁光浮瓦碧参差。有情芍药含春泪，无力蔷薇卧晓枝。——宋代·秦观《春日》
94  艅艎何泛泛，空水共悠悠。阴霞生远岫，阳景逐回流。蝉噪林逾静，鸟鸣山更幽。此地动归念，长年悲倦游。——南北朝·王籍《入若耶溪》
95  风回云断雨初晴，返照湖边暖复明。乱点碎红山杏发，平铺新绿水蘋生。翅低白雁飞仍重，舌涩黄鹂语未成。不道江南春不好，年年衰病减心情。——唐代·白居易《南湖早春》
96  下马饮君酒，问君何所之？君言不得意，归卧南山陲。但去莫复问，白云无尽时。——唐代·王维《送别》
97  舍南舍北皆春水，但见群鸥日日来。花径不曾缘客扫，蓬门今始为君开。盘飧市远无兼味，樽酒家贫只旧醅。肯与邻翁相对饮，隔篱呼取尽馀杯。——唐代·杜甫《客至》
98  终南阴岭秀，积雪浮云端。林表明霁色，城中增暮寒。——唐代·祖咏《终南望余雪》
99  万里桥西一草堂，百花潭水即沧浪。风含翠篠娟娟净，雨裛红蕖冉冉香。厚禄故人书断绝，恒饥稚子色凄凉。欲填沟壑唯疏放，自笑狂夫老更狂。——唐代·杜甫《狂夫》
100  少年易学老难成，一寸光阴不可轻。未觉池塘春草梦，阶前梧叶已秋声。——宋代·朱熹《偶成》
101  草满池塘水满陂，山衔落日浸寒漪。牧童归去横牛背，短笛无腔信口吹。——宋代·雷震《村晚》
102  绿草蔓如丝，杂树红英发。无论君不归，君归芳已歇。——南北朝·谢朓《王孙游》
103  江水漾西风，江花脱晚红。离情被横笛，吹过乱山东。——宋代·王安石《江上》
104  凉月如眉挂柳湾，越中山色镜中看。兰溪三日桃花雨，半夜鲤鱼来上滩。——唐代·戴叔伦《兰溪棹歌》
105  东风吹雨过青山，却望千门草色闲。家在梦中何日到，春生江上几人还？川原缭绕浮云外，宫阙参差落照间。谁念为儒逢世难，独将衰鬓客秦关。——唐代·卢纶《长安春望》
106  月黑见渔灯，孤光一点萤。微微风簇浪，散作满河星。——清代·查慎行《舟夜书所见》
107  痴儿了却公家事，快阁东西倚晚晴。落木千山天远大，澄江一道月分明。朱弦已为佳人绝，青眼聊因美酒横。万里归船弄长笛，此心吾与白鸥盟。——宋代·黄庭坚《登快阁》
108  诗家清景在新春，绿柳才黄半未匀。 若待上林花似锦，出门俱是看花人。——唐代·杨巨源《城东早春》
109  玉露凋伤枫树林，巫山巫峡气萧森。江间波浪兼天涌，塞上风云接地阴。丛菊两开他日泪，孤舟一系故园心。寒衣处处催刀尺，白帝城高急暮砧。——唐代·杜甫《秋兴八首·其一》
110  一片花飞减却春，风飘万点正愁人。且看欲尽花经眼，莫厌伤多酒入唇。江上小堂巢翡翠，苑边高冢卧麒麟。细推物理须行乐，何用浮荣绊此身。朝回日日典春衣，每日江头尽醉归。酒债寻常行处有，人生七十古来稀。穿花蛱蝶深深见，点水蜻蜓款款飞。传语风光共流转，暂时相赏莫相违。——唐代·杜甫《曲江二首》
111  一上高城万里愁，蒹葭杨柳似汀洲。溪云初起日沉阁，山雨欲来风满楼。鸟下绿芜秦苑夕，蝉鸣黄叶汉宫秋。行人莫问当年事，故国东来渭水流。——唐代·许浑《咸阳城东楼》
112  雨前初见花间蕊，雨后兼无叶里花。蛱蝶飞来过墙去，却疑春色在邻家。&版本一& 雨前初见花间蕊，雨后全无叶底花。蜂蝶纷纷过墙去，却疑春色在邻家。&版本二&——唐代·王驾《雨晴》
113  寒山转苍翠，秋水日潺湲。倚杖柴门外，临风听暮蝉。渡头馀落日，墟里上孤烟。复值接舆醉，狂歌五柳前。——唐代·王维《辋川闲居赠裴秀才迪》
114  我本楚狂人，凤歌笑孔丘。手持绿玉杖，朝别黄鹤楼。五岳寻仙不辞远，一生好入名山游。庐山秀出南斗傍，屏风九叠云锦张。影落明湖青黛光，金阙前开二峰长，银河倒挂三石梁。香炉瀑布遥相望，回崖沓嶂凌苍苍。翠影红霞映朝日，鸟飞不到吴天长。登高壮观天地间，大江茫茫去不还。黄云万里动风色，白波九道流雪山。好为庐山谣，兴因庐山发。闲窥石镜清我心，谢公行处苍苔没。早服还丹无世情，琴心三叠道初成。遥见仙人彩云里，手把芙蓉朝玉京。先期汗漫九垓上，愿接卢敖游太清。——唐代·李白《庐山谣寄卢侍御虚舟》
115  红树青山日欲斜，长郊草色绿无涯。游人不管春将老，来往亭前踏落花。——宋代·欧阳修《丰乐亭游春·其三》
116  天街小雨润如酥，草色遥看近却无。最是一年春好处，绝胜烟柳满皇都。莫道官忙身老大，即无年少逐春心。凭君先到江头看，柳色如今深未深。——唐代·韩愈《早春呈水部张十八员外二首》
117  千万恨，恨极在天涯。山月不知心里事，水风空落眼前花，摇曳碧云斜。——唐代·温庭筠《梦江南·千万恨》
118  城里夕阳城外雪，相将十里异阴晴。也知造物曾何意，底事人心苦未平。柏府楼台衔倒影，茅茨松竹泻寒声。布衾莫谩愁僵卧，积素还多达曙明。——明代·王守仁《次韵陆佥宪元日春晴》
119  山桃红花满上头，蜀江春水拍山流。花红易衰似郎意，水流无限似侬愁。——唐代·刘禹锡《竹枝词·山桃红花满上头》
120  晴明风日雨干时，草满花堤水满溪。童子柳阴眠正着，一牛吃过柳阴西。——宋代·杨万里《桑茶坑道中》
121  梅子金黄杏子肥，麦花雪白菜花稀。日长篱落无人过，惟有蜻蜓蛱蝶飞。五月江吴麦秀寒，移秧披絮尚衣单。稻根科斗行如块，田水今年一尺宽。二麦俱秋斗百钱，田家唤作小丰年。饼炉饭甑无饥色，接到西风熟稻天。百沸缲汤雪涌波，缲车嘈囋雨鸣蓑。桑姑盆手交相贺，绵茧无多丝茧多。小妇连宵上绢机，大耆催税急於飞。今年幸甚蚕桑熟，留得黄丝织夏衣。下田戽水出江流，高垄翻江逆上沟；地势不齐人力尽，丁男长在踏车头。昼出耘田夜绩麻，村庄儿女各当家。童孙未解供耕织，也傍桑阴学种瓜。槐叶初匀日气凉，葱葱鼠耳翠成双。三公只得三株看，闲客清阴满北窗。黄尘行客汗如浆，少住侬家漱井香；借与门前磐石坐，柳阴亭午正风凉。千顷芙蕖放棹嬉，花深迷路晚忘归。家人暗识船行处，时有惊忙小鸭飞。采菱辛苦废犁鉏，血指流丹鬼质枯。无力买田聊种水，近来湖面亦收租。蜩螗千万沸斜阳，蛙黾无边聒夜长。不把痴聋相对治，梦魂争得到藜床？——宋代·范成大《夏日田园杂兴》
122  三月残花落更开，小檐日日燕飞来。子规夜半犹啼血，不信东风唤不回。——宋代·王令《送春》
123  深居俯夹城，春去夏犹清。天意怜幽草，人间重晚晴。 并添高阁迥，微注小窗明。越鸟巢干后，归飞体更轻。——唐代·李商隐《晚晴》
124  朝来新火起新烟，湖色春光净客船。绣羽衔花他自得，红颜骑竹我无缘。胡童结束还难有，楚女腰肢亦可怜。不见定王城旧处，长怀贾傅井依然。虚沾焦举为寒食，实藉严君卖卜钱。钟鼎山林各天性，浊醪粗饭任吾年。此身飘泊苦西东，右臂偏枯半耳聋。寂寂系舟双下泪，悠悠伏枕左书空。十年蹴踘将雏远，万里秋千习俗同。旅雁上云归紫塞，家人钻火用青枫。秦城楼阁烟花里，汉主山河锦绣中。春去春来洞庭阔，白苹愁杀白头翁。——唐代·杜甫《清明二首》
125  孟冬十月，北风徘徊，天气肃清，繁霜霏霏。鵾鸡晨鸣，鸿雁南飞，鸷鸟潜藏，熊罴窟栖。钱镈停置，农收积场。逆旅整设，以通贾商。幸甚至哉！歌以咏志。——魏晋·曹操《冬十月》
126  江雨霏霏江草齐，六朝如梦鸟空啼。 无情最是台城柳，依旧烟笼十里堤。——唐代·韦庄《台城》
127  高台多悲风，朝日照北林。之子在万里，江湖迥且深。方舟安可极，离思故难任！孤雁飞南游，过庭长哀吟。翘思慕远人，愿欲托遗音。形影忽不见，翩翩伤我心。——魏晋·曹植《杂诗七首·其一》
128  双飞燕子几时回？夹岸桃花蘸水开。春雨断桥人不渡，小舟撑出柳阴来。——宋代·徐俯《春游湖》
129  犬吠水声中，桃花带露浓。树深时见鹿，溪午不闻钟。野竹分青霭，飞泉挂碧峰。无人知所去，愁倚两三松。——唐代·李白《访戴天山道士不遇》
130  西风吹老洞庭波，一夜湘君白发多。醉后不知天在水，满船清梦压星河。——元代·唐珙《题龙阳县青草湖》
131  四月清和雨乍晴，南山当户转分明。更无柳絮因风起，惟有葵花向日倾。——宋代·司马光《客中初夏》
132  花开红树乱莺啼，草长平湖白鹭飞。风日晴和人意好，夕阳箫鼓几船归。——宋代·徐元杰《湖上》
133  西山白雪三城戍，南浦清江万里桥。海内风尘诸弟隔，天涯涕泪一身遥。惟将迟暮供多病，未有涓埃答圣朝。跨马出郊时极目，不堪人事日萧条。——唐代·杜甫《野望》
134  暮从碧山下，山月随人归。却顾所来径，苍苍横翠微。相携及田家，童稚开荆扉。绿竹入幽径，青萝拂行衣。欢言得所憩，美酒聊共挥。长歌吟松风，曲尽河星稀。我醉君复乐，陶然共忘机。——唐代·李白《下终南山过斛斯山人宿置酒》
135  竹坞无尘水槛清，相思迢递隔重城。 秋阴不散霜飞晚，留得枯荷听雨声。——唐代·李商隐《宿骆氏亭寄怀崔雍崔衮》
136  天平山上白云泉，云自无心水自闲。何必奔冲山下去，更添波浪向人间。——唐代·白居易《白云泉》
137  迟日江山丽，春风花草香。泥融飞燕子，沙暖睡鸳鸯。——唐代·杜甫《绝句》
138  经年尘土满征衣，特特寻芳上翠微。好水好山看不足，马蹄催趁月明归。——宋代·岳飞《池州翠微亭》
139  浓似春云淡似烟，参差绿到大江边。斜阳流水推篷坐，翠色随人欲上船。——清代·纪昀《富春至严陵山水甚佳》
140  众岫耸寒色，精庐向此分。流星透疏木，走月逆行云。绝顶人来少，高松鹤不群。一僧年八十，世事未曾闻。——唐代·贾岛《宿山寺》
141  弄石临溪坐，寻花绕寺行。时时闻鸟语，处处是泉声。——唐代·白居易《遗爱寺》
142  绕池闲步看鱼游，正值儿童弄钓舟。 一种爱鱼心各异，我来施食尔垂钩。——唐代·白居易《观游鱼》
143  清香闻晓莲，水国雨馀天。天气正得所，客心刚悄然。乱兵何日息，故老几人全。此际难消遣，从来未学禅。——唐代·郑谷《中秋》
144  目穷淮海满如银，万道虹光育蚌珍。天上若无修月户，桂枝撑损向西轮。——宋代·米芾《中秋登楼望月》
145  马穿山径菊初黄，信马悠悠野兴长。万壑有声含晚籁，数峰无语立斜阳。棠梨叶落胭脂色，荞麦花开白雪香。何事吟余忽惆怅，村桥原树似吾乡。——宋代·王禹偁《村行》
146  山光物态弄春晖，莫为轻阴便拟归。纵使晴明无雨色，入云深处亦沾衣。——唐代·张旭《山中留客》
147  劳歌一曲解行舟，红叶青山水急流。 日暮酒醒人已远，满天风雨下西楼。——唐代·许浑《谢亭送别》
148  玉露凋伤枫树林，巫山巫峡气萧森。江间波浪兼天涌，塞上风云接地阴。丛菊两开他日泪，孤舟一系故园心。寒衣处处催刀尺，白帝城高急暮砧。夔府孤城落日斜，每依北斗望京华。听猿实下三声泪，奉使虚随八月槎。画省香炉违伏枕，山楼粉堞隐悲笳。请看石上藤萝月，已映洲前芦荻花。千家山郭静朝晖，日日江楼坐翠微。信宿渔人还泛泛，清秋燕子故飞飞。匡衡抗疏功名薄，刘向传经心事违。同学少年多不贱，五陵衣马自轻肥。闻道长安似弈棋，百年世事不胜悲。王侯第宅皆新主，文武衣冠异昔时。直北关山金鼓振，征西车马羽书驰。鱼龙寂寞秋江冷，故国平居有所思。蓬莱宫阙对南山，承露金茎霄汉间。西望瑶池降王母，东来紫气满函关。云移雉尾开宫扇，日绕龙鳞识圣颜。一卧沧江惊岁晚，几回青琐点朝班。瞿塘峡口曲江头，万里风烟接素秋。花萼夹城通御气，芙蓉小苑入边愁。珠帘绣柱围黄鹄，锦缆牙樯起白鸥。回首可怜歌舞地，秦中自古帝王州。昆明池水汉时功，武帝旌旗在眼中。织女机丝虚夜月，石鲸鳞甲动秋风。波漂菰米沉云黑，露冷莲房坠粉红。关塞极天惟鸟道，江湖满地一渔翁。昆吾御宿自逶迤，紫阁峰阴入渼陂。香稻啄馀鹦鹉粒，碧梧栖老凤凰枝。佳人拾翠春相问，仙侣同舟晚更移。彩笔昔曾干气象，白头吟望苦低垂。——唐代·杜甫《秋兴八首》
149  秋气堪悲未必然，轻寒正是可人天。绿池落尽红蕖却，荷叶犹开最小钱。——宋代·杨万里《秋凉晚步》
150  山寺钟鸣昼已昏，渔梁渡头争渡喧。人随沙岸向江村，余亦乘舟归鹿门。鹿门月照开烟树，忽到庞公栖隐处。岩扉松径长寂寥，惟有幽人自来去。——唐代·孟浩然《夜归鹿门山歌》
151  长堤春水绿悠悠，畎入漳河一道流。莫听声声催去棹，桃溪浅处不胜舟。——唐代·王之涣《宴词》
152  九曲黄河万里沙，浪淘风簸自天涯。如今直上银河去，同到牵牛织女家。洛水桥边春日斜，碧流轻浅见琼砂。无端陌上狂风疾，惊起鸳鸯出浪花。汴水东流虎眼文，清淮晓色鸭头春。君看渡口淘沙处，渡却人间多少人。鹦鹉洲头浪飐沙，青楼春望日将斜。衔泥燕子争归舍，独自狂夫不忆家。濯锦江边两岸花，春风吹浪正淘沙。女郎剪下鸳鸯锦，将向中流匹晚霞。日照澄洲江雾开，淘金女伴满江隈。美人首饰侯王印，尽是沙中浪底来。八月涛声吼地来，头高数丈触山回。须臾却入海门去，卷起沙堆似雪堆。莫道谗言如浪深，莫言迁客似沙沉。千淘万漉虽辛苦，吹尽狂沙始到金。流水淘沙不暂停，前波未灭后波生。令人忽忆潇湘渚，回唱迎神三两声。——唐代·刘禹锡《浪淘沙九首》
153  篱外谁家不系船，春风吹入钓鱼湾。 小童疑是有村客，急向柴门去却关。——唐代·崔道融《溪居即事》
154  道由白云尽，春与青溪长。时有落花至，远随流水香。闲门向山路，深柳读书堂。幽映每白日，清辉照衣裳。——唐代·刘昚虚《阙题》
155  寂寞天宝后，园庐但蒿藜。我里百余家，世乱各东西。存者无消息，死者为尘泥。贱子因阵败，归来寻旧蹊。久行见空巷，日瘦气惨凄，但对狐与狸，竖毛怒我啼。四邻何所有，一二老寡妻。宿鸟恋本枝，安辞且穷栖。方春独荷锄，日暮还灌畦。县吏知我至，召令习鼓鞞。虽从本州役，内顾无所携。近行止一身，远去终转迷。家乡既荡尽，远近理亦齐。永痛长病母，五年委沟溪。生我不得力，终身两酸嘶。人生无家别，何以为蒸黎。——唐代·杜甫《无家别》
156  春阴垂野草青青，时有幽花一树明。晚泊孤舟古祠下，满川风雨看潮生。——宋代·苏舜钦《淮中晚泊犊头》
157  枕中云气千峰近，床底松声万壑哀。要看银山拍天浪，开窗放入大江来。——宋代·曾公亮《宿甘露寺僧舍》
158  携扙来追柳外凉，画桥南畔倚胡床。月明船笛参差起，风定池莲自在香。——宋代·秦观《纳凉》
159  楼观岳阳尽，川迥洞庭开。雁引愁心去，山衔好月来。云间连下榻，天上接行杯。醉后凉风起，吹人舞袖回。——唐代·李白《与夏十二登岳阳楼》
160  清川带长薄，车马去闲闲。流水如有意，暮禽相与还。荒城临古渡，落日满秋山。迢递嵩高下，归来且闭关。——唐代·王维《归嵩山作》
161  水国蒹葭夜有霜，月寒山色共苍苍。 谁言千里自今夕，离梦杳如关塞长。——唐代·薛涛《送友人》
162  阴阴溪曲绿交加，小雨翻萍上浅沙。鹅鸭不知春去尽，争随流水趁桃花。——宋代·晁冲之《春日》
163  水绕陂田竹绕篱，榆钱落尽槿花稀。夕阳牛背无人卧，带得寒鸦两两归。——宋代·张舜民《村居》
164  去郭轩楹敞，无村眺望赊。澄江平少岸，幽树晚多花。细雨鱼儿出，微风燕子斜。城中十万户，此地两三家。蜀天常夜雨，江槛已朝晴。叶润林塘密，衣干枕席清。不堪祗老病，何得尚浮名。浅把涓涓酒，深凭送此生。——唐代·杜甫《水槛遣心二首》
165  凤林关里水东流，白草黄榆六十秋。边将皆承主恩泽，无人解道取凉州。——唐代·张籍《凉州词三首·其三》
166  岁落众芳歇，时当大火流。霜威出塞早，云色渡河秋。梦绕边城月，心飞故国楼。思归若汾水，无日不悠悠。——唐代·李白《太原早秋》
167  轻舸迎上客，悠悠湖上来。当轩对尊酒，四面芙蓉开。——唐代·王维《临湖亭》
168  一去二三里，烟村四五家。亭台六七座，八九十枝花。——宋代·邵雍《山村咏怀》
169  钓罢归来不系船，江村月落正堪眠。 纵然一夜风吹去，只在芦花浅水边。——唐代·司空曙《江村即事》
170  不知香积寺，数里入云峰。古木无人径，深山何处钟。泉声咽危石，日色冷青松。薄暮空潭曲，安禅制毒龙。——唐代·王维《过香积寺》
171  菁菁者莪，在彼中阿。既见君子，乐且有仪。菁菁者莪，在彼中沚。既见君子，我心则喜。菁菁者莪，在彼中陵。既见君子，锡我百朋。泛泛杨舟，载沉载浮。既见君子，我心则休。——先秦·佚名《菁菁者莪》
172  春庭晓景别，清露花逦迤。黄蜂一过慵，夜夜栖香蕊。——唐代·陆龟蒙《春晓》
173  参横斗转欲三更，苦雨终风也解晴。云散月明谁点缀？天容海色本澄清。空余鲁叟乘桴意，粗识轩辕奏乐声。九死南荒吾不恨，兹游奇绝冠平生。——宋代·苏轼《六月二十日夜渡海》
174  枫叶千枝复万枝，江桥掩映暮帆迟。 忆君心似西江水，日夜东流无歇时。——唐代·鱼玄机《江陵愁望寄子安》
175  溪水将桥不复回，小舟犹倚短篙开。交情得似山溪渡，不管风波去又来。——宋代·杨万里《三江小渡》
176  春风疑不到天涯，二月山城未见花。残雪压枝犹有桔，冻雷惊笋欲抽芽。夜闻归雁生乡思，病入新年感物华。曾是洛阳花下客，野芳虽晚不须嗟。——宋代·欧阳修《戏答元珍》
177  春水满四泽，夏云多奇峰。秋月扬明晖，冬岭秀寒松。——魏晋·陶渊明《四时》
178  大江一浩荡，离悲足几重。潮落犹如盖，云昏不作峰。远戍唯闻鼓，寒山但见松。九十方称半，归途讵有踪。——南北朝·阴铿《晚出新亭》
179  梨花风起正清明，游子寻春半出城。日暮笙歌收拾去，万株杨柳属流莺。——宋代·吴惟信《苏堤清明即事》
180  稽山罢雾郁嵯峨，镜水无风也自波。莫言春度芳菲尽，别有中流采芰荷。——唐代·贺知章《采莲曲》
181  自是寻春去校迟，不须惆怅怨芳时。 狂风落尽深红色，绿叶成阴子满枝。——唐代·杜牧《叹花》
182  潜虬媚幽姿，飞鸿响远音。 薄霄愧云浮，栖川怍渊沉。进德智所拙，退耕力不任。徇禄反穷海，卧疴对空林。衾枕昧节候，褰开暂窥临。倾耳聆波澜，举目眺岖嵚。初景革绪风，新阳改故阴。池塘生春草，园柳变鸣禽。祁祁伤豳歌，萋萋感楚吟。索居易永久，离群难处心。持操岂独古，无闷征在今。——南北朝·谢灵运《登池上楼》
183  醉别江楼橘柚香，江风引雨入舟凉。 忆君遥在潇湘月，愁听清猿梦里长。——唐代·王昌龄《送魏二》
184  水流花谢两无情，送尽东风过楚城。胡蝶梦中家万里，子规枝上月三更。故园书动经年绝，华发春唯满镜生。自是不归归便得，五湖烟景有谁争。——唐代·崔涂《春夕》
185  宜阳城下草萋萋，涧水东流复向西。 芳树无人花自落，春山一路鸟空啼。——唐代·李华《春行即兴》
186  花枝草蔓眼中开，小白长红越女腮。可怜日暮嫣香落，嫁与春风不用媒。&其一&宫北田塍晓气酣，黄桑饮露窣宫帘。长腰健妇偷攀折，将喂吴王八茧蚕。&其二&竹里缲丝挑网车，青蝉独噪日光斜。桃胶迎夏香琥珀，自课越佣能种瓜。&其三&三十未有二十余，白日长饥小甲蔬。桥头长老相哀念，因遗戎韬一卷书。&其四&男儿何不带吴钩，收取关山五十州。请君暂上凌烟阁，若个书生万户侯？&其五&寻章摘句老雕虫，晓月当帘挂玉弓。不见年年辽海上，文章何处哭秋风？&其六&长卿牢落悲空舍，曼倩诙谐取自容。见买若耶溪水剑，明朝归去事猿公。&其七&春水初生乳燕飞，黄蜂小尾扑花归。窗含远色通书幌，鱼拥香钩近石矶。&其八&泉沙软卧鸳鸯暖，曲岸回篙舴艋迟。泻酒木栏椒叶盖，病容扶起种菱丝。&其九&边让今朝忆蔡邕，无心裁曲卧春风。舍南有竹堪书字，老去溪头作钓翁。&其十&长峦谷口倚嵇家，白昼千峰老翠华。自履藤鞋收石蜜，手牵苔絮长莼花。&其十一&松溪黑水新龙卵，桂洞生硝旧马牙。谁遣虞卿裁道帔，轻绡一匹染朝霞。&其十二&小树开朝径，长茸湿夜烟。柳花惊雪浦，麦雨涨溪田。古刹疏钟度，遥岚破月悬。沙头敲石火，烧竹照渔船。&其十三&——唐代·李贺《南园十三首》
187  汉江回万里，派作九龙盘。横溃豁中国，崔嵬飞迅湍。六帝沦亡后，三吴不足观。我君混区宇，垂拱众流安。今日任公子，沧浪罢钓竿。——唐代·李白《金陵望汉江》
188  滞雨通宵又彻明，百忧如草雨中生。心关桂玉天难晓，运落风波梦亦惊。压树早鸦飞不散，到窗寒鼓湿无声。当年志气俱消尽，白发新添四五茎。——唐代·薛逢《长安夜雨》
189  酌酒与君君自宽，人情翻覆似波澜。白首相知犹按剑，朱门先达笑弹冠。草色全经细雨湿，花枝欲动春风寒。世事浮云何足问，不如高卧且加餐。——唐代·王维《酌酒与裴迪》
190  寂寂花时闭院门，美人相并立琼轩。 含情欲说宫中事，鹦鹉前头不敢言。——唐代·朱庆馀《宫词》
191  湖山胜处放翁家，槐柳阴中野径斜。水满有时观下鹭，草深无处不鸣蛙。箨龙已过头番笋，木笔犹开第一花。叹息老来交旧尽，睡来谁共午瓯茶。——宋代·陆游《幽居初夏》
192  嵩云秦树久离居，双鲤迢迢一纸书。 休问梁园旧宾客，茂陵秋雨病相如。——唐代·李商隐《寄令狐郎中》
193  高田如楼梯，平田如棋局。白鹭忽飞来，点破秧针绿。——明代·杨慎《出郊》
194  稽山罢雾郁嵯峨，镜水无风也自波。 莫言春度芳菲尽，别有中流采芰荷。——唐代·贺知章《相和歌辞·采莲曲》
195  天津桥下冰初结，洛阳陌上人行绝。 榆柳萧疏楼阁闲，月明直见嵩山雪。——唐代·孟郊《洛桥晚望》
196  未洗染尘缨，归来芳草平。一条藤径绿，万点雪峰晴。 地冷叶先尽，谷寒云不行。嫩篁侵舍密，古树倒江横。 白犬离村吠，苍苔壁上生。穿厨孤雉过，临屋旧猿鸣。 木落禽巢在，篱疏兽路成。拂床苍鼠走，倒箧素鱼惊。 洗砚修良策，敲松拟素贞。此时重一去，去合到三清。——唐代·李白《冬日归旧山》
197  屋上春鸠鸣，村边杏花白。持斧伐远扬，荷锄觇泉脉。 归燕识故巢，旧人看新历。临觞忽不御，惆怅远行客。——唐代·王维《春中田园作》
198  绿波春浪满前陂，极目连云稏肥。更被鹭鹚千点雪，破烟来入画屏飞。——唐代·韦庄《稻田》
199  石梁茅屋有弯碕，流水溅溅度两陂。晴日暖风生麦气，绿阴幽草胜花时。——宋代·王安石《初夏即事》
200  白云满鄣来，黄尘暗天起。关山四面绝，故乡几千里。——南北朝·刘昶《断句》
201  肠断春江欲尽头，杖藜徐步立芳洲。颠狂柳絮随风去，轻薄桃花逐水流。——唐代·杜甫《绝句漫兴九首·其五》
202  岸阔樯稀波渺茫，独凭危槛思何长。萧萧远树疏林外，一半秋山带夕阳。——宋代·寇准《书河上亭壁》
203  锦江近西烟水绿，新雨山头荔枝熟。万里桥边多酒家，游人爱向谁家宿。——唐代·张籍《成都曲》
204  夕阳度西岭，群壑倏已暝。松月生夜凉，风泉满清听。樵人归欲尽，烟鸟栖初定。之子期宿来，孤琴候萝径。——唐代·孟浩然《宿业师山房期丁大不至》
205  迳直夫何细！桥危可免扶？远山枫外淡，破屋麦边孤。宿草春风又，新阡去岁无。梨花自寒食，进节只愁余。——宋代·杨万里《寒食上冢》
206  灞涘望长安，河阳视京县。白日丽飞甍，参差皆可见。余霞散成绮，澄江静如练。喧鸟覆春洲，杂英满芳甸。去矣方滞淫，怀哉罢欢宴。佳期怅何许，泪下如流霰。有情知望乡，谁能鬒不变？——南北朝·谢朓《晚登三山还望京邑》
207  风驱急雨洒高城，云压轻雷殷地声。雨过不知龙去处，一池草色万蛙鸣。——明代·刘基《五月十九日大雨》
208  只知逐胜忽忘寒，小立春风夕照间。最爱东山晴后雪，软红光里涌银山。群山雪不到新晴，多作泥融少作冰。最爱东山晴后雪，却愁宜看不宜登。——宋代·杨万里《雪后晚晴四山皆青惟东山全白赋最爱东山晴后雪二绝句》
209  渔舟逐水爱山春，两岸桃花夹古津。坐看红树不知远，行尽青溪不见人。山口潜行始隈隩，山开旷望旋平陆。遥看一处攒云树，近入千家散花竹。樵客初传汉姓名，居人未改秦衣服。居人共住武陵源，还从物外起田园。月明松下房栊静，日出云中鸡犬喧。惊闻俗客争来集，竞引还家问都邑。平明闾巷扫花开，薄暮渔樵乘水入。初因避地去人间，及至成仙遂不还。峡里谁知有人事，世中遥望空云山。不疑灵境难闻见，尘心未尽思乡县。出洞无论隔山水，辞家终拟长游衍。自谓经过旧不迷，安知峰壑今来变。当时只记入山深，青溪几度到云林。春来遍是桃花水，不辨仙源何处寻。——唐代·王维《桃源行》
210  红叶晚萧萧，长亭酒一瓢。残云归太华，疏雨过中条。树色随山迥，河声入海遥。帝乡明日到，犹自梦渔樵。——唐代·许浑《秋日赴阙题潼关驿楼》
211  蕃州部落能结束，朝暮驰猎黄河曲。燕歌未断塞鸿飞，牧马群嘶边草绿。——唐代·李益《塞下曲·其一》
212  江头落日照平沙，潮退渔船阁岸斜。白鸟一双临水立，见人惊起入芦花。——宋代·戴复古《江村晚眺》
213  庭户无人秋月明，夜霜欲落气先清。梧桐真不甘衰谢，数叶迎风尚有声。——宋代·张耒《夜坐》
214  幽兰露，如啼眼。无物结同心，烟花不堪剪。草如茵，松如盖。风为裳，水为佩。油壁车，夕相待。冷翠烛，劳光彩。西陵下，风吹雨。——唐代·李贺《苏小小墓》
215  朝闻游子唱离歌，昨夜微霜初渡河。鸿雁不堪愁里听，云山况是客中过。关城树色催寒近，御苑砧声向晚多。莫见长安行乐处，空令岁月易蹉跎。——唐代·李颀《送魏万之京》
216  南湖秋水夜无烟，耐可乘流直上天。且就洞庭赊月色，将船买酒白云边。——唐代·李白《游洞庭湖五首·其二》
217  四顾山光接水光，凭栏十里芰荷香。清风明月无人管，并作南楼一味凉。——宋代·黄庭坚《鄂州南楼书事》
218  咸阳桥上雨如悬，万点空濛隔钓船。还似洞庭春水色，晓云将入岳阳天。——唐代·温庭筠《咸阳值雨》
219  雨过一蝉噪，飘萧松桂秋。青苔满阶砌，白鸟故迟留。暮霭生深树，斜阳下小楼。谁知竹西路，歌吹是扬州。——唐代·杜牧《题扬州禅智寺》
220  一路经行处，莓苔见履痕。白云依静渚，春草闭闲门。过雨看松色，随山到水源。溪花与禅意，相对亦忘言。——唐代·刘长卿《寻南溪常山道人隐居》
221  南陵水面漫悠悠，风紧云轻欲变秋。正是客心孤迥处，谁家红袖凭江楼？——唐代·杜牧《南陵道中》
222  豁开青冥颠，泻出万丈泉。如裁一条素，白日悬秋天。——唐代·施肩吾《瀑布》
223  新晴原野旷，极目无氛垢。郭门临渡头，村树连溪口。 白水明田外，碧峰出山后。农月无闲人，倾家事南亩。——唐代·王维《新晴野望》
224  节物岂不好，秋怀何黯然！西风酒旗市，细雨菊花天。感事悲双鬓，包羞食万钱。鹿车何日驾，归去颍东田。——宋代·欧阳修《秋怀》
225  江送巴南水，山横塞北云。津亭秋月夜，谁见泣离群？乱烟笼碧砌，飞月向南端。寂寞离亭掩，江山此夜寒。——唐代·王勃《江亭夜月送别二首》
226  花隐掖垣暮，啾啾栖鸟过。星临万户动，月傍九霄多。 不寝听金钥，因风想玉珂。明朝有封事，数问夜如何。——唐代·杜甫《春宿左省》
227  海天东望夕茫茫，山势川形阔复长。灯火万家城四畔，星河一道水中央。风吹古木晴天雨，月照平沙夏夜霜。能就江楼消暑否？比君茅舍较清凉。——唐代·白居易《江楼夕望招客》
228  行到东溪看水时，坐临孤屿发船迟。野凫眠岸有闲意，老树着花无丑枝。短短蒲茸齐似剪，平平沙石净于筛。情虽不厌住不得，薄暮归来车马疲。——宋代·梅尧臣《东溪》
229  萋萋春草秋绿，落落长松夏寒。牛羊自归村巷，童稚不识衣冠。——唐代·王维《田园乐七首·其四》
230  猿啼客散暮江头，人自伤心水自流。 同作逐臣君更远，青山万里一孤舟。——唐代·刘长卿《重送裴郎中贬吉州》
231  春阳如昨日，碧树鸣黄鹂。芜然蕙草暮，飒尔凉风吹。天秋木叶下，月冷莎鸡悲。坐愁群芳歇，白露凋华滋。——唐代·李白《秋思》
232  草色青青柳色黄，桃花历乱李花香。东风不为吹愁去，春日偏能惹恨长。红粉当垆弱柳垂，金花腊酒解酴醿。笙歌日暮能留客，醉杀长安轻薄儿。——唐代·贾至《春思二首》
233  客心已百念，孤游重千里。江暗雨欲来，浪白风初起。——南北朝·何逊《相送》
234  细雨茸茸湿楝花，南风树树熟枇杷；徐行不记山深浅，一路莺啼送到家。——明代·杨基《天平山中》
235  明月皎夜光，促织鸣东壁。玉衡指孟冬，众星何历历。白露沾野草，时节忽复易。秋蝉鸣树间，玄鸟逝安适。昔我同门友，高举振六翮。不念携手好，弃我如遗迹。南箕北有斗，牵牛不负轭。良无盘石固，虚名复何益？——两汉·佚名《明月皎夜光》
236  池上柳依依，柳边人掩扉。蝶随花片落，燕拂水纹飞。试数交游看，方惊笑语稀。一年春又尽，倚杖对斜晖。——宋代·左纬《春晚》
237  糁径杨花铺白毡，点溪荷叶叠青钱。笋根雉子无人见，沙上凫雏傍母眠。——唐代·杜甫《绝句漫兴九首·其七》
238  山石荦确行径微，黄昏到寺蝙蝠飞。升堂坐阶新雨足，芭蕉叶大栀子肥。僧言古壁佛画好，以火来照所见稀。铺床拂席置羹饭，疏粝亦足饱我饥。夜深静卧百虫绝，清月出岭光入扉。天明独去无道路，出入高下穷烟霏。山红涧碧纷烂漫，时见松枥皆十围。当流赤足踏涧石，水声激激风吹衣。人生如此自可乐，岂必局束为人鞿？嗟哉吾党二三子，安得至老不更归。——唐代·韩愈《山石》
239  城上春云覆苑墙，江亭晚色静年芳。林花著雨胭脂湿，水荇牵风翠带长。龙武新军深驻辇，芙蓉别殿谩焚香。何时诏此金钱会，暂醉佳人锦瑟旁。——唐代·杜甫《曲江对雨》
240  门外无人问落花，绿阴冉冉遍天涯。林莺啼到无声处，青草池塘独听蛙。——宋代·曹豳《春暮》
241  绿池芳草满晴波，春色都从雨里过。知是人家花落尽，菜畦今日蝶来多。——明代·高启《春暮西园》
242  绿桑高下映平川，赛罢田神笑语喧。林外鸣鸠春雨歇，屋头初日杏花繁。——宋代·欧阳修《田家》
243  南浦春来绿一川，石桥朱塔两依然。年年送客横塘路，细雨垂杨系画船。——宋代·范成大《横塘》
244  岭水争分路转迷，桄榔椰叶暗蛮溪。愁冲毒雾逢蛇草，畏落沙虫避燕泥。五月畲田收火米，三更津吏报潮鸡。不堪肠断思乡处，红槿花中越鸟啼。——唐代·李德裕《谪岭南道中作》
245  绿树连村暗，黄花出陌稀。远陂春草绿，犹有水禽飞。——唐代·司空图《独望》
246  回塘雨脚如缫丝，野禽不起沈鱼飞。耕蓑钓笠取未暇，秋田有望从淋漓。坐看黑云衔猛雨，喷洒前山此独晴。忽惊云雨在头上，却是山前晚照明。——唐代·崔道融《溪上遇雨二首》
247  碧水丹山映杖藜，夕阳犹在小桥西。微吟不道惊溪鸟，飞入乱云深处啼。——明代·沈周《题画》
248  到处陂塘决决流，垂杨百里罨平畴。行人便觉须眉绿，一路蝉声过许州。——清代·沈德潜《过许州》
249  戛戛秋蝉响似筝，听蝉闲傍柳边行。小溪清水平如镜，一叶飞来浪细生。——宋代·徐玑《秋行》
250  早被婵娟误，欲妆临镜慵。承恩不在貌，教妾若为容。 风暖鸟声碎，日高花影重。年年越溪女，相忆采芙蓉。——唐代·杜荀鹤《春宫怨》
251  试说途中景，方知别后心。行人日暮少，风雪乱山深。——宋代·孔平仲《寄内》
252  浮云不共此山齐，山霭苍苍望转迷。晓月暂飞高树里，秋河隔在数峰西。——唐代·韩翃《宿石邑山中》
253  轻阴阁小雨，深院昼慵开。坐看苍苔色，欲上人衣来。——唐代·王维《书事》
254  御柳如丝映九重，凤凰窗映绣芙蓉。景阳楼畔千条路，一面新妆待晓风。——唐代·温庭筠《杨柳枝》
255  草色青青柳色黄，桃花历乱李花香。东风不为吹愁去，春日偏能惹恨长。——唐代·贾至《春思二首·其一》
256  六朝文物草连空，天淡云闲今古同。鸟去鸟来山色里，人歌人哭水声中。深秋帘幕千家雨，落日楼台一笛风。惆怅无日见范蠡，参差烟树五湖东。——唐代·杜牧《题宣州开元寺水阁阁下宛溪夹溪居人》
257  岳阳楼上日衔窗，影到深潭赤玉幢。怅望残春万般意，满棂湖水入西江。——唐代·元稹《岳阳楼》
258  碧阑干外绣帘垂，猩血屏风画折枝。 八尺龙须方锦褥，已凉天气未寒时。——唐代·韩偓《已凉》
259  隔户杨柳弱袅袅，恰似十五女儿腰。谓谁朝来不作意，狂风挽断最长条。手种桃李非无主，野老墙低还似家。恰似春风相欺得，夜来吹折数枝花。熟知茅斋绝低小，江上燕子故来频。衔泥点污琴书内，更接飞虫打着人。二月已破三月来，渐老逢春能几回。莫思身外无穷事，且尽生前有限杯。肠断江春欲尽头，杖藜徐步立芳洲。颠狂柳絮随风去（舞），轻薄桃花逐水流。懒慢无堪不出村，呼儿日在掩柴门。苍苔浊酒林中静，碧水春风野外昏。糁径杨花铺白毡，点溪荷叶叠青钱。笋根雉子无人见，沙上凫雏傍母眠。舍西柔桑叶可拈，江畔细麦复纤纤。人生几何春已夏，不放香醪如蜜甜。眼见客愁愁不醒，无赖春色到江亭。即遣花开深造次，便教莺语太丁宁。——唐代·杜甫《绝句漫兴九首》
260  凉风吹夜雨，萧瑟动寒林。正有高堂宴，能忘迟暮心？军中宜剑舞，塞上重笳音。不作边城将，谁知恩遇深！——唐代·张说《幽州夜饮》
261  蝉鸣空桑林，八月萧关道。出塞入塞寒，处处黄芦草。从来幽并客，皆共沙尘老。莫学游侠儿，矜夸紫骝好。——唐代·王昌龄《塞上曲·其一》
262  青荷盖绿水，芙蓉披红鲜。下有并根藕，上有并头莲。——魏晋·佚名《青阳渡》
263  秋木萋萋，其叶萎黄，有鸟处山，集于苞桑。养育毛羽，形容生光，既得行云，上游曲房。离宫绝旷，身体摧藏，志念没沉，不得颉颃。虽得委禽，心有徊惶，我独伊何，来往变常。翩翩之燕，远集西羌，高山峨峨，河水泱泱。父兮母兮，进阻且长，呜呼哀哉！忧心恻伤。——两汉·王昭君《怨词》
264  莫莫高山。深谷逶迤。晔晔紫芝。可以疗饥。唐虞世远。吾将何归。驷马高盖。其忧甚大。富贵之畏人兮。贫贱之肆志。——两汉·佚名《紫芝歌》
265  宦情羁思共凄凄，春半如秋意转迷。山城过雨百花尽，榕叶满庭莺乱啼。——唐代·柳宗元《柳州二月榕叶落尽偶题》
266  南京犀浦道，四月熟黄梅。湛湛长江去，冥冥细雨来。茅茨疏易湿，云雾密难开。竟日蛟龙喜，盘涡与岸回。——唐代·杜甫《梅雨》
267  我行滞宛许，日夕望京豫。旷野莽茫茫，乡山在何处。 孤烟村际起，归雁天边去。积雪覆平皋，饥鹰捉寒兔。 少年弄文墨，属意在章句。十上耻还家，裴回守归路。——唐代·孟浩然《南归阻雪》
268  清浅白石滩，绿蒲向堪把。家住水东西，浣纱明月下。——唐代·王维《白石滩》
269  如丝苣甲饤春盘，韭叶金黄雪未干。旅饭二年无此味，故园千里几时还。异方时节三巵酒，残岁风烟一惨颜。曾奉龙旗典邦礼，岁穷祠祀少休闲。——宋代·张耒《春日》
270  居山四望阻，风云竟朝夕。深溪横古树，空岩卧幽石。日出远岫明，鸟散空林寂。兰庭动幽气，竹室生虚白。落花入户飞，细草当阶积。桂酒徒盈樽，故人不在席。日落山之幽，临风望羽客。岩壑澄清景，景清岩壑深。白云飞暮色，绿水激清音。涧户散余彩，山窗凝宿阴。花草共萦映，树石相陵临。独坐对陈榻，无客有鸣琴。寂寂幽山里，谁知无闷心。——隋代·杨素《山斋独坐赠薛内史》
271  西湖春色归，春水绿于染。群芳烂不收，东风落如糁。参军春思乱如云，白发题诗愁送春。遥知湖上一樽酒，能忆天涯万里人。万里思春尚有情，忽逢春至客心惊。雪消门外千山绿，花发江边二月晴。少年把酒逢春色，今日逢春头已白。异乡物态与人殊，惟有东风旧相识。——宋代·欧阳修《春日西湖寄谢法曹歌》
272  万树江边杏，新开一夜风。满园深浅色，照在绿波中。——唐代·王涯《游春曲二首·其一》
273  夜雨连明春水生，娇云浓暖弄阴晴。帘虚日薄花竹静，时有乳鸠相对鸣。——宋代·苏舜钦《初晴游沧浪亭》
274  疲马卧长坂，夕阳下通津。山风吹空林，飒飒如有人。苍旻霁凉雨，石路无飞尘。千念集暮节，万籁悲萧辰。鶗鴂昨夜鸣，蕙草色已陈。况在远行客，自然多苦辛。——唐代·岑参《暮秋山行》
275  云开远见汉阳城，犹是孤帆一日程。估客昼眠知浪静，舟人夜语觉潮生。三湘愁鬓逢秋色，万里归心对月明。旧业已随征战尽，更堪江上鼓鼙声。——唐代·卢纶《晚次鄂州》
276  潮满冶城渚，日斜征虏亭。蔡洲新草绿，幕府旧烟青。兴废由人事，山川空地形。后庭花一曲，幽怨不堪听。——唐代·刘禹锡《金陵怀古》
277  乌舍凌波肌似雪，亲持红叶索题诗。还卿一钵无情泪，恨不相逢未剃时。春雨楼头尺八箫，何时归看浙江潮？芒鞋破钵无人识，踏过樱花第几桥？——清代·苏曼殊《本事诗十首·选二》
278  马蹄踏水乱明霞，醉袖迎风受落花。怪见溪童出门望，雀声先我到山家。——宋代·刘因《山家》
279  遥夜泛清瑟，西风生翠萝。残萤栖玉露，早雁拂金河。高树晓还密，远山晴更多。淮南一叶下，自觉洞庭波。——唐代·许浑《早秋三首·其一》
280  春山烟欲收，天淡星稀小。残月脸边明，别泪临清晓。语已多，情未了，回首犹重道：记得绿罗裙，处处怜芳草。——唐代·牛希济《生查子·春山烟欲收》
281  君到姑苏见，人家尽枕河。古宫闲地少，水港小桥多。夜市卖菱藕，春船载绮罗。遥知未眠月，乡思在渔歌。——唐代·杜荀鹤《送人游吴》
282  半烟半雨江桥畔，映杏映桃山路中。 会得离人无限意，千丝万絮惹春风。——唐代·郑谷《柳》
283  晴烟漠漠柳毵毵，不那离情酒半酣。 更把玉鞭云外指，断肠春色在江南。——唐代·韦庄《古离别》
284  首夏犹清和，芳草亦未歇。水宿淹晨暮，阴霞屡兴没。周览倦瀛壖，况乃陵穷发。川后时安流，天吴静不发。扬帆采石华，挂席拾海月。溟涨无端倪，虚舟有超越。仲连轻齐组，子牟眷魏阙。矜名道不足，适己物可忽。请附任公言，终然谢天伐。——南北朝·谢灵运《游赤石进帆海》
285  洛阳访才子，江岭作流人。闻说梅花早，何如北地春。——唐代·孟浩然《洛中访袁拾遗不遇》
286  江月去人只数尺，风灯照夜欲三更。 沙头宿鹭联拳静，船尾跳鱼拨剌鸣。——唐代·杜甫《漫成一绝》
287  露气寒光集，微阳下楚丘。猿啼洞庭树，人在木兰舟。广泽生明月，苍山夹乱流。云中君不见，竟夕自悲秋。——唐代·马戴《楚江怀古三首·其一》
288  别路云初起，离亭叶正稀。所嗟人异雁，不作一行归。——唐代·佚名《送兄》
289  晴川落日初低，惆怅孤舟解携。鸟向平芜远近，人随流水东西。白云千里万里，明月前溪后溪。独恨长沙谪去，江潭春草萋萋。——唐代·刘长卿《谪仙怨·晴川落日初低》
290  恻恻轻寒翦翦风，小梅飘雪杏花红。 夜深斜搭秋千索，楼阁朦胧烟雨中。——唐代·韩偓《夜深》
291  羽翼摧残日，郊园寂寞时。晓鸡惊树雪，寒鹜守冰池。急景忽云暮，颓年浸已衰。如何匡国分，不与夙心期。——唐代·李商隐《幽居冬暮》
292  风蒲猎猎弄清柔，欲立蜻蜓不自由。五月临平山下路，藕花无数满汀州。——宋代·道潜《临平道中》
293  闻说轮台路，连年见雪飞。春风曾不到，汉使亦应稀。白草通疏勒，青山过武威。勤王敢道远，私向梦中归。——唐代·岑参《发临洮将赴北庭留别》
294  佳辰强饮食犹寒，隐几萧条戴鹖冠。春水船如天上坐，老年花似雾中看。娟娟戏蝶过闲幔，片片轻鸥下急湍。云白山青万余里，愁看直北是长安。——唐代·杜甫《小寒食舟中作》
295  烟水初销见万家，东风吹柳万条斜。 大堤欲上谁相伴，马踏春泥半是花。——唐代·窦巩《襄阳寒食寄宇文籍》
296  洒洒沾巾雨，披披侧帽风。花燃山色里，柳卧水声中。石马立当道，纸鸢鸣半空。墦间人散後，乌鸟正西东。——宋代·范成大《清明日狸渡道中》
297  掷柳迁乔太有情，交交时作弄机声。洛阳三月花如锦，多少工夫织得成。——宋代·刘克庄《莺梭》
298  玉树歌残王气终，景阳兵合戍楼空。松楸远近千官冢，禾黍高低六代宫。石燕拂云晴亦雨，江豚吹浪夜还风。英雄一去豪华尽，惟有青山似洛中。——唐代·许浑《金陵怀古》
299  凉叶萧萧散雨声，虚堂淅淅掩霜清。黄华自与西风约，白发先从远客生。吟似候虫秋更苦，梦和寒鹊夜频惊。何时石岭关山路，一望家山眼暂明？——金朝·元好问《秋怀》
300  楼上黄昏欲望休，玉梯横绝月中钩。芭蕉不展丁香结，同向春风各自愁。东南日出照高楼，楼上离人唱石州。总把春山扫眉黛，不知供得几多愁？——唐代·李商隐《代赠二首》
301  翠色连荒岸，烟姿入远楼。影铺秋水面，花落钓人头。根老藏鱼窟，枝低系客舟。萧萧风雨夜，惊梦复添愁。——唐代·鱼玄机《赋得江边柳》
302  红树醉秋色，碧溪弹夜弦。佳期不可再，风雨杳如年。——唐代·湘驿女子《题玉泉溪》
303  幽居正想餐霞客，夜久月寒珠露滴。千年独鹤两三声，飞下岩前一枝柏。去雁声遥人语绝，谁家素机织新雪。秋山野客醉醒时，百尺老松衔半月。——唐代·施肩吾《秋夜山居二首》
304  山色江声共寂寥，十三陵树晚萧萧。中原事业如江左，芳草何须怨六朝。——清代·纳兰性德《秣陵怀古》
305  寂历秋江渔火稀，起看残月映林微。波光水鸟惊犹宿，露冷流萤湿不飞。——明代·汤显祖《江宿》
306  西湖春色归，春水绿於染。群芳烂不收，东风落如糁。参军春思乱如云，白发题诗愁送春。遥知湖上一樽酒，能忆天涯万里人。万里思春尚有情，忽逢春至客心惊。雪消门外千山绿，花发江边二月晴。少年把酒逢春色，今日逢春头已白。异乡物态与人殊，惟有东风旧相识。&原版&酒逢知己千杯少，话不投机半句多。遥知湖上一樽酒，能忆天涯万里人。&后人修改版&——宋代·欧阳修《春日西湖寄谢法曹韵》
307  苍茫沙嘴鹭鸶眠，片水无痕浸碧天。最爱芦花经雨后，一蓬烟火饭鱼船。——宋代·林逋《咏秋江》
308  山窗游玉女，涧户对琼峰。岩顶翔双凤，潭心倒九龙。酒中浮竹叶，杯上写芙蓉。故验家山赏，惟有风入松。——唐代·武则天《游九龙潭》
309  清川永路何极，落日孤舟解携。鸟向平芜远近，人随流水东西。白云千里万里，明月前溪后溪。惆怅长沙谪去，江潭芳草萋萋。——唐代·刘长卿《苕溪酬梁耿别后见寄》
310  漠漠轻阴晚自开，青天白日映楼台。曲江水满花千树，有底忙时不肯来。——唐代·韩愈《同水部张员外籍曲江春游寄白二十二舍人》
311  卧闻岳阳城里钟，系舟岳阳城下树。正见空江明月来，云水苍茫失江路。夜深江月弄清辉，水上人歌月下归；一阕声长听不尽，轻舟短楫去如飞。——宋代·欧阳修《晚泊岳阳》
312  两竿落日溪桥上，半缕轻烟柳影中。多少绿荷相倚恨，一时回首背西风。——唐代·杜牧《齐安郡中偶题·其一》
313  夜暗归云绕柁牙，江涵星影鹭眠沙。行人怅望苏台柳，曾与吴王扫落花。——宋代·姜夔《姑苏怀古》
314  居庸关上子规啼，饮马流泉落日低。雨雪自飞千嶂外，榆林只隔数峰西。——清代·朱彝尊《出居庸关》
315  裹粮杖轻策，怀迟上幽室。行源径转远，距陆情未毕。澹潋结寒姿，团栾润霜质。涧委水屡迷，林迥岩逾密。眷西谓初月，顾东疑落日。践夕奄昏曙，蔽翳皆周悉。蛊上贵不事，履二美贞吉。幽人常坦步，高尚邈难匹。颐阿竟何端，寂寂寄抱一。恬如既已交，缮性自此出。——南北朝·谢灵运《登永嘉绿嶂山》
316  零落残魂倍黯然，双垂别泪越江边。一身去国六千里，万死投荒十二年。桂岭瘴来云似墨，洞庭春尽水如天。欲知此后相思梦，长在荆门郢树烟。——唐代·柳宗元《别舍弟宗一》
317  觉闻繁露坠，开户临西园。寒月上东岭，泠泠疏竹根。石泉远逾响，山鸟时一喧。倚楹遂至旦，寂寞将何言。——唐代·柳宗元《中夜起望西园值月上》
318  落帆逗淮镇，停舫临孤驿。浩浩风起波，冥冥日沉夕。 人归山郭暗，雁下芦洲白。独夜忆秦关，听钟未眠客。——唐代·韦应物《夕次盱眙县》
319  澹烟疏雨间斜阳，江色鲜明海气凉。蜃散云收破楼阁，虹残水照断桥粱。风翻白浪花千片，雁点青天字一行。好著丹青图画取，题诗寄与水曹郎。——唐代·白居易《江楼晚眺景物鲜奇吟玩成篇寄水部张员外》
320  江路西南永，归流东北骛。天际识归舟，云中辨江树。旅思倦摇摇，孤游昔已屡。既欢怀禄情，复协沧洲趣。嚣尘自兹隔，赏心于此遇。虽无玄豹姿，终隐南山雾。——南北朝·谢朓《之宣城郡出新林浦向板桥》
321  孤花片叶，断送清秋节。寂寂绣屏香篆灭，暗里朱颜消歇。谁怜散髻吹笙，天涯芳草关情。懊恼隔帘幽梦，半床花月纵横。——清代·纳兰性德《清平乐·孤花片叶》
322  大江来从万山中，山势尽与江流东。钟山如龙独西上，欲破巨浪乘长风。江山相雄不相让，形胜争夸天下壮。秦皇空此瘗黄金，佳气葱葱至今王。我怀郁塞何由开，酒酣走上城南台；坐觉苍茫万古意，远自荒烟落日之中来！石头城下涛声怒，武骑千群谁敢渡？黄旗入洛竟何祥，铁锁横江未为固。前三国，后六朝，草生官阙何萧萧。英雄乘时务割据，几度战血流寒潮。我生幸逢圣人起南国，祸乱初平事休息。从今四海永为家，不用长江限南北。——明代·高启《登金陵雨花台望大江》
323  凉风度秋海，吹我乡思飞。连山去无际，流水何时归。目极浮云色，心断明月晖。芳草歇柔艳，白露催寒衣。梦长银汉落，觉罢天星稀。含悲想旧国，泣下谁能挥。——唐代·李白《秋夕旅怀》
324  寺忆曾游处，桥怜再渡时。江山如有待，花柳自无私。野润烟光薄，沙暄日色迟。客愁全为减，舍此复何之？——唐代·杜甫《后游》
325  故人不可见，汉水日东流。借问襄阳老，江山空蔡州。——唐代·王维《哭孟浩然》
326  天秋月又满，城阙夜千重。还作江南会，翻疑梦里逢。风枝惊暗鹊，露草覆寒蛩。羁旅长堪醉，相留畏晓钟。——唐代·戴叔伦《客夜与故人偶集》
327  客舟系缆柳阴旁，湖影侵篷夜气凉。 万顷波光摇月碎，一天风露藕花香。——元代·黄庚《临平泊舟》
328  碧嶂猿啼夜，新秋雨霁天。谁人爱明月，露坐洞庭船。——唐代·黄滔《秋思》
329  野水参差落涨痕，疏林欹倒出霜根。扁舟一棹归何处？家在江南黄叶村。人间斤斧日创夷，谁见龙蛇百尺姿。不是溪山成独往，何人解作挂猿枝。——宋代·苏轼《书李世南所画秋景二首》
330  停云，思亲友也。罇湛新醪，园列初荣，愿言不从，叹息弥襟。霭霭停云，濛濛时雨。八表同昏，平路伊阻。静寄东轩，春醪独抚。良朋悠邈，搔首延伫。停云霭霭，时雨濛濛。八表同昏，平陆成江。有酒有酒，闲饮东窗。愿言怀人，舟车靡从。东园之树，枝条载荣。竞用新好，以怡余情。人亦有言：日月于征。安得促席，说彼平生。翩翩飞鸟，息我庭柯。敛翮闲止，好声相和。岂无他人，念子实多。愿言不获，抱恨如何！——魏晋·陶渊明《停云》
331  边兵春尽回，独上单于台。白日地中出，黄河天外来。沙翻痕似浪，风急响疑雷。欲向阴关度，阴关晓不开。——唐代·张蠙《登单于台》
332  客游倦水宿，风潮难具论。洲岛骤回合，圻岸屡崩奔。乘月听哀狖，浥露馥芳荪。春晚绿野秀，岩高白云屯。千念集日夜，万感盈朝昏。攀崖照石镜，牵叶入松门。三江事多往，九派理空存。灵物郄珍怪，异人秘精魂。金膏灭明光，水碧辍流温。徒作千里曲，弦绝念弥敦。——南北朝·谢灵运《入彭蠡湖口》
333  林下春晴风渐和，高崖残雪已无多。游丝冉冉花枝静，青壁迢迢白鸟过。忽向山中怀旧侣，几从洞口梦烟萝。客衣尘土终须换，好与湖边长芰荷。——明代·王守仁《春晴》
334  野寺分晴树，山亭过晚霞。春深无客到，一路落松花。——清代·施闰章《山行》
335  竹凉侵卧内，野月满庭隅。重露成涓滴，稀星乍有无。暗飞萤自照，水宿鸟相呼。万事干戈里，空悲清夜徂。——唐代·杜甫《倦夜》
336  雨中百草秋烂死，阶下决明颜色鲜。著叶满枝翠羽盖，开花无数黄金钱。凉风萧萧吹汝急，恐汝后时难独立。堂上书生空白头，临风三嗅馨香泣。阑风长雨秋纷纷，四海八荒同一云。去马来牛不复辨，浊泾清渭何当分？禾头生耳黍穗黑，农夫田妇无消息。城中斗米换衾禂，相许宁论两相值？长安布衣谁比数？反锁衡门守环堵。老夫不出长蓬蒿，稚子无忧走风雨。雨声飕飕催早寒，胡雁翅湿高飞难。秋来未曾见白日，泥污后土何时干？——唐代·杜甫《秋雨叹三首》
337  秦川朝望迥，日出正东峰。远近山河净，逶迤城阙重。秋声万户竹，寒色五陵松。客有归欤叹，凄其霜露浓。——唐代·李颀《望秦川》
338  南山塞天地，日月石上生。高峰夜留景，深谷昼未明。山中人自正，路险心亦平。长风驱松柏，声拂万壑清。即此悔读书，朝朝近浮名。——唐代·孟郊《游终南山》
339  杏帘招客饮，在望有山庄。菱荇鹅儿水，桑榆燕子梁。一畦春韭绿，十里稻花香。盛世无饥馁，何须耕织忙。——清代·曹雪芹《菱荇鹅儿水》
340  西山通虎穴，赤壁隐龙宫。形胜三分国，波流万世功。沙明拳宿鹭，天阔退飞鸿。最羡渔竿客，归船雨打篷。——宋代·潘大临《江间作四首·其三》
341  羁心积秋晨，晨积展游眺。孤客伤逝湍，徒旅苦奔峭。石浅水潺湲，日落山照曜。荒林纷沃若，哀禽相叫啸。遭物悼迁斥，存期得要妙。既秉上皇心，岂屑末代诮。目睹严子濑，想属任公钓。谁谓古今殊，异代可同调。——南北朝·谢灵运《七里濑》
342  独游千里外，高卧七盘西。晓月临窗近，天河入户低。芳春平仲绿，清夜子规啼。浮客空留听，褒城闻曙鸡。——唐代·沈佺期《夜宿七盘岭》
343  秋荷一滴露，清夜坠玄天。将来玉盘上，不定始知圆。——唐代·韦应物《咏露珠》
344  长簟迎风早，空城澹月华。星河秋一雁，砧杵夜千家。 节候看应晚，心期卧亦赊。向来吟秀句，不觉已鸣鸦。——唐代·韩翃《酬程延秋夜即事见赠》
345  夜寒香界白，涧曲寺门通。月在众峰顶，泉流乱叶中。一灯群动息，孤磬四天空。归路畏逢虎，况闻岩下风。——清代·厉鹗《灵隐寺月夜》
346  青阳开动，根荄以遂，膏润并爱，跂行毕逮。霆声发荣，壧处顷听，枯槁复产，乃成厥命。众庶熙熙，施及夭胎，群生啿噬，惟春之祺。——两汉·佚名《青阳》
347  万里昆仑谁凿破，无边波浪拍天来。晓寒云雾连穷屿，春暖鱼龙化蛰雷。阆苑仙人何处觅？灵槎使者几时回？遨游半在江湖里，始觉今朝眼界开。——宋代·王安石《狼山观海》
348  黄河水绕汉宫墙，河上秋风雁几行。客子过壕追野马，将军弢箭射天狼。黄尘古渡迷飞挽，白月横空冷战场。闻道朔方多勇略，只今谁是郭汾阳。——明代·李梦阳《秋望》
349  故园今日海棠开，梦入江西锦绣堆。万物皆春人独老，一年过社燕方回。似青似白天浓淡，欲堕还飞絮往来。无那风光餐不得，遣诗招入翠琼杯。竹边台榭水边亭，不要人随只独行。乍暖柳条无气力，淡晴花影不分明。一番过雨来幽径，无数新禽有喜声。只欠翠纱红映肉，两年寒食负先生。——宋代·杨万里《春晴怀故园海棠二首》
350  一点灯残鲁酒醒，已携孤剑事离程。愁看飞雪闻鸡唱，独向长空背雁行。白草近关微有路，浊河连底冻无声。此中来往本迢递，况是驱羸客塞城。——唐代·罗邺《早发》
351  秋河溢长空，天洒万丈布。深雷隐云壑，孤电挂岩树。沧溟晓喷寒，碧落晴荡素。非趋下流急，热使不得住。——唐代·章孝标《瀑布》
352  晚日低霞绮，晴山远画眉。春青河畔草，不是望乡时。——唐代·韩琮《晚春江晴寄友人》
353  紫青莼菜卷荷香，玉雪芹芽拔薤长。自撷溪毛充晚供，短篷风雨宿横塘。湖莲旧荡藕新翻，小小荷钱没涨痕。斟酌梅天风浪紧，更从外水种芦根。胡蝶双双入菜花，日长无客到田家。鸡飞过篱犬吠窦，知有行商来买茶。湔裙水满绿苹洲，上巳微寒懒出游。薄暮蛙声连晓闹，今年田稻十分秋。新绿园林晓气凉，晨炊蚤出看移秧。百花飘尽桑麻小，来路风来阿魏香。三旬蚕忌闭门中，邻曲都无步往踪。犹是晓晴风露下，采桑时节暂相逢。污莱一棱水周围，岁岁蜗庐没半扉。不看茭青难护岸，小舟撑取葑田归。茅针香软渐包茸，蓬櫑甘酸半染红。采采归来儿女笑，杖头高挂小筠笼。海雨江风浪作堆，时新鱼菜逐春回。荻芽抽笋河魨上，楝子开花石首来。谷雨如丝复似尘，煮瓶浮蜡正尝新。牡丹破萼樱桃熟，未许飞花减却春。雨后山家起较迟，天窗晓色半熹微。老翁欹枕听莺啭，童子开门放燕飞。乌鸟投林过客稀，前山烟暝到柴扉。小童一棹舟如叶，独自编阑鸭阵归。——宋代·范成大《晚春田园杂兴》
354  度岭方辞国，停轺一望家。魂随南翥鸟，泪尽北枝花。山雨初含霁，江云欲变霞。但令归有日，不敢恨长沙。——唐代·宋之问《度大庾岭》
355  云间铁瓮近青天，缥缈飞楼百尺连。三峡江声流笔底，六朝帆影落樽前。几番画角催红日，无事沧州起白烟。忽忆赏心何处是？春风秋月两茫然。——宋代·米芾《望海楼》
356  金风荡初节，玉露凋晚林。此夕穷涂士，郁陶伤寸心。野平葭苇合，村荒藜藿深。眺听良多感，徙倚独沾襟。沾襟何所为，怅然怀古意。秦俗犹未平，汉道将何冀。樊哙市井徒，萧何刀笔吏。一朝时运会，千古传名谥。寄言世上雄，虚生真可愧。——隋代·李密《淮阳感秋》
357  余少为江南客，而未游秣陵，尝有遗恨。后为历阳守，跂而望之。适有客以《金陵五题》相示，逌尔生思，欻然有得。他日友人白乐天掉头苦吟，叹赏良久，且曰《石头》诗云“潮打空城寂寞回”，吾知后之诗人，不复措词矣。余四咏虽不及此，亦不孤乐天之言耳。石头城山围故国周遭在，潮打空城寂寞回。淮水东边旧时月，夜深还过女墙来。乌衣巷朱雀桥边野草花，乌衣巷口夕阳斜。旧时王谢堂前燕，飞入寻常百姓家。台城台城六代竞豪华，结绮临春事最奢。万户千门成野草，只缘一曲后庭花。生公讲堂生公说法鬼神听，身后空堂夜不扃。高坐寂寥尘漠漠，一方明月可中庭。江令宅南朝词臣北朝客，归来唯见秦淮碧。池台竹树三亩馀，至今人道江家宅。——唐代·刘禹锡《金陵五题·并序》
358  君王不可见，芳草旧宫春。犹带罗裙色，青青向楚人。——唐代·刘长卿《春草宫怀古》
359  江干多是钓人居，柳陌菱塘一带疏；好是日斜风定后，半江红树卖鲈鱼。——清代·王士祯《真州绝句》
360  其一步登北邙阪，遥望洛阳山。洛阳何寂寞，宫室尽烧焚。垣墙皆顿擗，荆棘上参天。不见旧耆老，但睹新少年。侧足无行径，荒畴不复田。游子久不归，不识陌与阡。中野何萧条，千里无人烟。念我平常居，气结不能言。其二清时难屡得，嘉会不可常。天地无终极，人命若朝霜。愿得展嬿婉，我友之朔方。亲昵并集送，置酒此河阳。中馈岂独薄？宾饮不尽觞。爱至望苦深，岂不愧中肠？山川阻且远，别促会日长。愿为比翼鸟，施翮起高翔。——魏晋·曹植《送应氏二首》
361  去越从吴过，吴疆与越连。有园多种橘，无水不生莲。夜市桥边火，春风寺外船。此中偏重客，君去必经年。——唐代·杜荀鹤《送友游吴越》
362  晨光出照屋梁明，初打开门鼓一声。犬上阶眠知地湿，鸟临窗语报天晴。半销宿酒头仍重，新脱冬衣体乍轻。睡觉心空思想尽，近来乡梦不多成。——唐代·白居易《早兴》
363  人道横江好，侬道横江恶。一风三日吹倒山，白浪高于瓦官阁。海潮南去过浔阳，牛渚由来险马当。横江欲渡风波恶，一水牵愁万里长。横江西望阻西秦，汉水东连扬子津。白浪如山那可渡，狂风愁杀峭帆人。海神来过恶风回，浪打天门石壁开。浙江八月何如此？涛似连山喷雪来！横江馆前津吏迎，向余东指海云生。郎今欲渡缘何事？如此风波不可行！月晕天风雾不开，海鲸东蹙百川回。惊波一起三山动，公无渡河归去来。——唐代·李白《横江词六首》
364  江浦雷声喧昨夜，春城雨色动微寒。黄鹂并坐交愁湿，白鹭群飞大剧干。晚节渐于诗律细，谁家数去酒杯宽。 惟吾最爱清狂客，百遍相看意未阑。——唐代·杜甫《遣闷戏呈路十九曹长》
365  日本晁卿辞帝都，征帆一片绕蓬壶。 明月不归沉碧海，白云愁色满苍梧。——唐代·李白《哭晁卿衡》
366  塔势如涌出，孤高耸天宫。登临出世界，磴道盘虚空。突兀压神州，峥嵘如鬼工。四角碍白日，七层摩苍穹。下窥指高鸟，俯听闻惊风。连山若波涛，奔凑似朝东。&凑 一作：走；似 一作：如&青槐夹驰道，宫馆何玲珑。&馆 一作：观&秋色从西来，苍然满关中。五陵北原上，万古青濛濛。净理了可悟，胜因夙所宗。誓将挂冠去，觉道资无穷。——唐代·岑参《与高适薛据同登慈恩寺浮图》
367  东南第一名州，西湖自古多佳丽。临堤台榭，画船楼阁，游人歌吹。十里荷花，三秋桂子，四山晴翠。使百年南渡，一时豪杰，都忘却、平生志。可惜天旋时异，藉何人、雪当年耻？登临形胜，感伤今古，发挥英气。力士推山，天吴移水，作农桑地。借钱塘潮汐，为君洗尽，岳将军泪！——宋代·陈德武《水龙吟·西湖怀古》
368  和泽周三春，清凉素秋节。露凝无游氛，天高肃景澈。陵岑耸逸峰，遥瞻皆奇绝。芳菊开林耀，青松冠岩列。怀此贞秀姿，卓为霜下杰。衔觞念幽人，千载抚尔诀。检素不获展，厌厌竟良月。——魏晋·陶渊明《和郭主簿·其二》
369  挂席几千里，名山都未逢。泊舟浔阳郭，始见香炉峰。尝读远公传，永怀尘外踪。东林精舍近，日暮空闻钟。——唐代·孟浩然《晚泊浔阳望庐山》
370  送君灞陵亭，灞水流浩浩。上有无花之古树，下有伤心之春草。我向秦人问路歧，云是王粲南登之古道。古道连绵走西京，紫阙落日浮云生。正当今夕断肠处，骊歌愁绝不忍听。——唐代·李白《灞陵行送别》
371  早秋惊落叶，飘零似客心。翻飞未肯下，犹言惜故林。——唐代·孔绍安《落叶》
372  万紫千红莫谩夸，今朝粉蝶过邻家。昭君偏遇毛延寿，炀帝难留张丽华。深院青春空白锁，平原红日又西斜。小桥流水闲村落，不见啼莺有吠蛙。——明代·唐寅《和沈石田落花诗》
373  垂柳覆金堤，蘼芜叶复齐。水溢芙蓉沼，花飞桃李蹊。采桑秦氏女，织锦窦家妻。关山别荡子，风月守空闺。恒敛千金笑，长垂双玉啼。盘龙随镜隐，彩凤逐帷低。飞魂同夜鹊，倦寝忆晨鸡。暗牖悬蛛网，空梁落燕泥。前年过代北，今岁往辽西。一去无消息，那能惜马蹄。——南北朝·薛道衡《昔昔盐》
374  湘山晴色远微微，尽日江头独醉归。不见两关传露布，尚闻三殿未垂衣。边筹自古无中下，朝论于今有是非。日暮平沙秋草乱，一双白鸟避人飞。——明代·袁宏道《感事》
375  黄花古渡接芦溪，行过萍乡路渐低。吠犬鸣鸡村远近，乳鹅新鸭岸东西。丝缫细雨沾衣润，刀剪良苗出水齐。犹与湖南风土近，春深无处不耕犁。——清代·查慎行《自湘东驿遵陆至芦溪》
376  洞庭春溜满，平湖锦帆张。沅水桃花色，湘流杜若香。穴去茅山近，江连巫峡长。带天澄迥碧，映日动浮光。行舟逗远树，度鸟息危樯。滔滔不可测，一苇讵能航？——南北朝·阴铿《渡青草湖》
377  冷烛无烟绿蜡干，芳心犹卷怯春寒。 一缄书札藏何事，会被东风暗拆看。——唐代·钱珝《未展芭蕉》
378  辛夷高花最先开，青天露坐始此回。已呼孺人戛鸣瑟，更遣稚子传清杯。选壮军兴不为用，坐狂朝论无由陪。如今到死得闲处，还有诗赋歌康哉。洛阳东风几时来，川波岸柳春全回。宫门一锁不复启，虽有九陌无尘埃。策马上桥朝日出，楼阙赤白正崔嵬。孤吟屡阕莫与和，寸恨至短谁能裁。春田可耕时已催，王师北讨何当回。放车载草农事济，战马苦饥谁念哉。蔡州纳节旧将死，起居谏议联翩来。朝廷未省有遗策，肯不垂意瓶与罍。前随杜尹拜表回，笑言溢口何欢咍。孔丞别我适临汝，风骨峭峻遗尘埃。音容不接只隔夜，凶讣讵可相寻来。天公高居鬼神恶，欲保性命诚难哉。辛夷花房忽全开，将衰正盛须频来。清晨辉辉烛霞日，薄暮耿耿和烟埃。朝明夕暗已足叹，况乃满地成摧颓。迎繁送谢别有意，谁肯留恋少环回。——唐代·韩愈《感春五首》
379  异乡青嶂外，故里白云边。北极悬双眼，中秋度四年。灯前横一剑，江浒宿孤船。玉露漙漙忌，金波炯炯然。山风徒自溷，儒俗不同迁。对酒轻千日，论诗嗣百篇。斫才犹见朴，礲智未成圆。自是穷荒地，谁怜落寞天。梧桐床护满，蟋蟀井吟偏。何处寻灵运，无人问稚川。寒岩巢燕别，疏竹网虫悬。市贾希求纸，民储寡守钱。饔餐粗乃习，衣褐短堪怜。名谷非甘谷，称泉半盗泉。土城门不警，竹屋壁常穿。钧石唯咨背，舆台只食肩。戆呆千百种，秀敏几多员。猎野狐偕走，烧畲蚁并缘。夸酣言沓沓，鼓饱腹便便。定静聋疑吹，晴明瞽讶烟。立名甘在下，恃气或争前。肥丑红楼女，粗豪碧洞仙。城隅频有约，淇水久相传。淰淰重岚晻，潺潺小涧湲。背恩棠遂伐，忘义豆长煎。胥学凶如虿，无惭行有膻。豚蹄祈殖谷，糟酒乐登筵。墉集欺猫鼠，林藏逐雀鹯。礼罗谁共入，宪网底粗悛。腐木难胜斧，孤雏叵受鋋。整冠迷狎李，称物昧持权。天德劳巡抚，人愚苦系挛。树藩吁格逖，作县失烝蠲。平谳翻遗蠹，催科绝胜畋。秽污无与汰，残忍复叨全。私有千端计，公无半语宣。执鞭深结友，握椠恶亲贤。富视铜三百，贫量石二千。中冓言可丑，有北尔当先。反笑人驽钝，私扬已骥翩。谬为明舞态，暗弄卓奔弦。伪狗故盛衍，非鱼罔寄筌。斯人宜罪也，夫我岂为焉。自昔图通变，而今谨折旋。第令心怏怏，未极理玄玄。诸子新粱肉，群经旧井田。鸾鸣将日近，鹏举欲云连。何苦原衣弊，难更肇锦鲜。平澜寒负耒，阴壑夜鸣舷。冷落千军笔，纷披十样笺。廉都多宠顾，贪守一拘牵。固谓身无绌，原来命独邅。昆山宁玉弃，合浦敢珠捐。踧蹜腾高浪，参差始碧涟。悠悠江至澧，浩浩洛吞瀍。对客封佳句，思亲梦故阡。甘心和氏璞，陶面祖生鞭。嫫母声兼恶，南威色丧娟。嗷嗷秋塞雁，嘒嘒晚林蝉。传世心如锦，回天力未绵。马融先解帐，郑老疾推毡。幼子摊书籍，娇妻问翠钿。乾坤无广厦，风雪压危椽。泛慕沧溟际，行思岱岳巅。五穷延使坐，三疾强令痊。日啖如瓜枣，时寻在火莲。拒随昌寓乘，嬉射长房拳。逼侧悲图骏，徘徊笑卜鳣。敛容过土梗，负汗逐罗鞯。灸热谁何焰，随流恁地涓。摘苹聊涉沚，务稼暂依堧。缅为知心惜，难纾渴思缠。晴冈灵凤哑，旱岁老龙眠。恶守邪溪黑，勤磨大道坚。胸襟真濩落，翰墨独瑰妍。既作鹏同起，休论鷃旂翾。数精卑一行，词正狭优旃。气象凌秋汉，光华逼斗躔。居今仍齿齿，览古愈虔虔。珍敌西南美，雄排左右甄。上台凝望锐，寄字远求骈。京赋人争写，麟经手续编。小官居不愠，健笔秉须专。白下岩鸣铎，长沙省佩弦。杖明诛琐伯，吐爱学乘禅。尔雅言言熟，传灯字字诠。贾生谗自汉，郭隗起无燕。门弟怀明道，家人念闵骞。久孤黔首恋，肯与瘴江延。写别衣皆泪，求亲道欲涎。山长空寄鲤，春尽好闻鹃。牛女缡犹结，参商毂怎旋。荡舟如得奡，辟谷苟缝佺。阊阖须臾启，文昌瞬息褰。世间惊两鸟，眼底尽飞鸢。脱后前人步，终贻半世愆。酉山书每附，浯石颂宜镌。处处青春在，年年碧草芊。壮心期不已，浩气亮非孱。韩柳拚来择，萧曹幸免铨。——明代·徐威《中秋咏怀借杜子美秋日述怀一百韵和寄柳州假鸣桑先生》
380  青山如黛远村东，嫩绿长溪柳絮风。鸟雀不知郊野好，穿花翻恋小庭中。——明代·高珩《春日杂咏》
381  闲梦远，南国正芳春。船上管弦江面渌，满城飞絮辊轻尘。忙杀看花人！闲梦远，南国正清秋。千里江山寒色远，芦花深处泊孤舟，笛在月明楼。——五代·李煜《望江南·闲梦远》
382  漫漫平沙走白虹，瑶台失手玉杯空。晴天摇动清江底，晚日浮沉急浪中。——宋代·陈师道《十七日观潮》
383  脉脉广川流，驱马历长洲。鹊飞山月曙，蝉噪野风秋。——唐代·上官仪《入朝洛堤步月》
384  南风吹山作平地，帝遣天吴移海水。王母桃花千遍红，彭祖巫咸几回死？青毛骢马参差钱，娇春杨柳含缃烟。筝人劝我金屈卮，神血未凝身问谁？不须浪饮丁都护，世上英雄本无主。买丝绣作平原君，有酒唯浇赵州土。漏催水咽玉蟾蜍，卫娘发薄不胜梳。羞见秋眉换新绿，二十男儿那刺促？——唐代·李贺《浩歌》
385  江水沉沉帆影过，游鱼到晚透寒波。渡口双双飞白鸟，烟袅，芦花深处隐渔歌。扁舟短棹归兰浦，人去，萧萧竹径透青莎。深夜无风新雨歇，凉月，露迎珠颗入圆荷。——唐代·阎选《定风波·江水沉沉帆影过》
386  小芙蓉，香旖旎，碧玉堂深清似水。闭宝匣，掩金铺， 倚屏拖袖愁如醉。迟迟好景烟花媚，曲渚鸳鸯眠锦翅。凝然愁望静相思， 一双笑靥嚬香蕊。——唐代·魏承班《木兰花·小芙蓉》
387  菱透浮萍绿锦池，夏莺千啭弄蔷薇。尽日无人看微雨，鸳鸯相对浴红衣。——唐代·杜牧《齐安郡后池绝句》
388  山净江空水见沙，哀猿啼处两三家。筼筜竞长纤纤笋，踯躅闲开艳艳花。未报君恩知死所，莫令炎瘴送生涯。吟君诗罢看双鬓，斗觉霜毛一半加。——唐代·韩愈《答张十一功曹》
389  田舍清江曲，柴门古道旁。草深迷市井，地僻懒衣裳。榉柳枝枝弱，枇杷树树香。鸬鹚西日照，晒翅满鱼梁。——唐代·杜甫《田舍》
390  雨在时时黑，春归处处青。山深失小寺，湖尽得孤亭。春着湖烟腻，晴摇野水光。草青仍过雨，山紫更斜阳。——宋代·唐庚《栖禅暮归书所见二首》
391  紫塞白云断，青春明月初。对此芳樽夜，离忧怅有馀。清冷花露满，滴沥檐宇虚。怀君欲何赠，愿上大臣书。——唐代·陈子昂《春夜别友人二首·其二》
392  金陵夜寂凉风发，独上高楼望吴越。白云映水摇空城，白露垂珠滴秋月。月下沉吟久不归，古来相接眼中稀。解道澄江净如练，令人长忆谢玄晖。——唐代·李白《金陵城西楼月下吟》
393  黄山四千仞，三十二莲峰。丹崖夹石柱，菡萏金芙蓉。伊昔升绝顶，下窥天目松。仙人炼玉处，羽化留馀踪。亦闻温伯雪，独往今相逢。采秀辞五岳，攀岩历万重。归休白鹅岭，渴饮丹砂井。凤吹我时来，云车尔当整。去去陵阳东，行行芳桂丛。回溪十六度，碧嶂尽晴空。他日还相访，乘桥蹑彩虹。——唐代·李白《送温处士归黄山白鹅峰旧居》
394  汉文皇帝有高台，此日登临曙色开。三晋云山皆北向，二陵风雨自东来。关门令尹谁能识，河上仙翁去不回。且欲近寻彭泽宰，陶然共醉菊花杯。——唐代·崔曙《九日登望仙台呈刘明府容》
395  雨歇杨林东渡头，永和三日荡轻舟。故人家在桃花岸，直到门前溪水流。——唐代·常建《三日寻李九庄》
396  久雨南湖涨，新晴北客过。日沉红有影，风定绿无波。岸没闾阎少，滩平船舫多。可怜心赏处，其奈独游何。——唐代·白居易《湖亭望水》
397  空江浩荡景萧然，尽日菰蒲泊钓船。青草浪高三月渡，绿杨花扑一溪烟。情多莫举伤春目，愁极兼无买酒钱。犹有渔人数家住，不成村落夕阳边。——唐代·许棠《洞庭阻风》
398  宜烟宜雨又宜风，拂水藏村复间松。移得萧骚从远寺，洗来疏净见前峰。侵阶藓拆春芽迸，绕径莎微夏荫浓。无赖杏花多意绪，数枝穿翠好相容。——唐代·郑谷《竹》
399  底处凭阑思眇然，孤山塔后阁西偏。阴沉画轴林间寺，零落棋枰葑上田。秋景有时飞独鸟，夕阳无事起寒烟。迟留更爱吾庐近，只待重来看雪天。——宋代·林逋《孤山寺端上人房写望》
400  牛羊散漫落日下，野草生香乳酪甜。卷地朔风沙似雪，家家行帐下毡帘。——元代·萨都剌《上京即事》
401  山苍苍，水茫茫，大孤小孤江中央。崖崩路绝猿鸟去，惟有乔木搀天长。客舟何处来，棹歌中流声抑扬。沙平风软望不到，孤山久与船低昂。峨峨两烟鬟，晓镜开新妆。舟中贾客莫漫狂，小姑前年嫁彭郎。——宋代·苏轼《李思训画长江绝岛图》
402  春庭聊纵望，楼台自相隐。窗梅落晚花，池竹开初荀。泉鸣知水急，云来觉山近。不愁花不飞，到畏花飞尽。——南北朝·萧悫《春庭晚望》
403  献岁发，吾将行。春山茂，春日明。园中鸟，多嘉声。梅始发，柳始青。泛舟舻，齐棹惊。奏《采菱》，歌《鹿鸣》。风微起，波微生。弦亦发，酒亦倾。入莲池，折桂枝。芳袖动，芬叶披。两相思，两不知。——南北朝·鲍照《春日行》
404  铁马云雕久绝尘，柳营高压汉营春。天清杀气屯关右，夜半妖星照渭滨。下国卧龙空寤主，中原逐鹿不由人。象床锦帐无言语，从此谯周是老臣。——唐代·温庭筠《过五丈原》
405  谷口春残黄鸟稀，辛夷花尽杏花飞。始怜幽竹山窗下，不改清阴待我归。——唐代·钱起《晚春归山居题窗前竹》
406  可怜盘石临泉水，复有垂杨拂酒杯。若道春风不解意，何因吹送落花来。——唐代·王维《戏题盘石》
407  轻舟去何疾，已到云林境。起坐鱼鸟间，动摇山水影。岩中响自答，溪里言弥静。事事令人幽，停桡向余景。——唐代·崔颢《入若耶溪》
408  潮落江平未有风，扁舟共济与君同。时时引领望天末，何处青山是越中。——唐代·孟浩然《渡浙江问舟中人》
409  船下广陵去，月明征虏亭。山花如绣颊，江火似流萤。——唐代·李白《夜下征虏亭》
410  不向东山久，蔷薇几度花。白云还自散，明月落谁家。我今携谢妓，长啸绝人群。欲报东山客，开关扫白云。——唐代·李白《忆东山二首》
411  城上风威冷，江中水气寒。戎衣何日定，歌舞入长安。——唐代·骆宾王《在军登城楼》
412  锦里烟尘外，江村八九家。圆荷浮小叶，细麦落轻花。卜宅从兹老，为农去国赊。远惭勾漏令，不得问丹砂。——唐代·杜甫《为农》
413  辇路江枫暗，宫庭野草春。伤心庾开府，老作北朝臣。——唐代·司空曙《金陵怀古》
414  鸟啼花发柳含烟，掷却风光忆少年。更上高楼望江水，故乡何处一归船。——唐代·顾况《登楼望水》
415  池上无风有落晖，杨花晴后自飞飞。 为将纤质凌清镜，湿却无穷不得归。——唐代·韩愈《池上絮》
416  边霜昨夜堕关榆，吹角当城汉月孤。无限塞鸿飞不度，秋风卷入小单于。——唐代·李益《听晓角》
417  乘夕棹归舟，缘源路转幽。月明看岭树，风静听溪流。岚气船间入，霜华衣上浮。猿声虽此夜，不是别家愁。——唐代·张九龄《耒阳溪夜行》
418  寻幽无前期，乘兴不觉远。苍崖渺难涉，白日忽欲晚。未穷三四山，已历千万转。寂寂闻猿愁，行行见云收。高松来好月，空谷宜清秋。溪深古雪在，石断寒泉流。峰峦秀中天，登眺不可尽。丹丘遥相呼，顾我忽而哂。遂造穷谷间，始知静者闲。留欢达永夜，清晓方言还。——唐代·李白《寻高凤石门山中元丹丘》
419  木兰桨子藕花乡，唱罢厅红晚气凉。烟外柳丝湖外水，山眉澹碧月眉黄。——清代·姚燮《韩庄闸舟中七夕》
420  天欲雪，云满湖，楼台明灭山有无。水清出石鱼可数，林深无人鸟相呼。腊日不归对妻孥，名寻道人实自娱。道人之居在何许？宝云山前路盘纡。孤山孤绝谁肯庐？道人有道山不孤。纸窗竹屋深自暖，拥褐坐睡依团蒲。天寒路远愁仆夫，整驾催归及未晡。出山回望云木合，但见野鹘盘浮图。兹游淡薄欢有余，到家恍如梦蘧蘧。作诗火急追亡逋，清景一失后难摹。——宋代·苏轼《腊日游孤山访惠勤惠思二僧》
421  雨余春涧水争分，野雉双飞过古坟。眼见人家住深坞，梅花绕屋不开门。——元代·释善住《阳山道中》
422  一泓清可沁诗脾，冷暖年来只自知。流出西湖载歌舞，回头不似在山时。——宋代·林稹《冷泉亭》
423  水抱孤城，云开远戍，垂柳点点栖鸦。晚潮初落，残日漾平沙。白鸟悠悠自去，汀洲外、无限蒹葭。西风起，飞花如雪，冉冉去帆斜。天涯、还忆旧，香尘随马，明月窥车。渐秋风镜里，暗换年华。纵使长条无恙，重来处、攀折堪嗟。人何许，朱楼一角，寂寞倚残霞。——清代·王国维《满庭芳·水抱孤城》
424  日暖泥融雪半消，行人芳草马声骄。九华山路云遮寺，清弋江村柳拂桥。君意如鸿高的的，我心悬旆正摇摇。同来不得同归去，故国逢春一寂寥！——唐代·杜牧《宣州送裴坦判官往舒州时牧欲赴官归京》
425  霁天欲晓未明间，满目奇峰总可观。却有一峰忽然长，方知不动是真山。——宋代·杨万里《晓行望云山》
426  西郊落花天下奇，古人但赋伤春诗。西郊车马一朝尽，定庵先生沽酒来赏之。先生探春人不觉，先生送春人又嗤。呼朋亦得三四子，出城失色神皆痴。如钱塘潮夜澎湃，如昆阳战晨披靡；如八万四千天女洗脸罢，齐向此地倾胭脂。奇龙怪凤爱漂泊，琴高之鲤何反欲上天为？玉皇宫中空若洗，三十六界无一青蛾眉。又如先生平生之忧患，恍惚怪诞百出无穷期。先生读书尽三藏，最喜维摩卷里多清词。又闻净土落花深四寸，瞑目观赏尤神驰。西方净国未可到，下笔绮语何漓漓！安得树有不尽之花更雨新好者，三百六十日长是落花时。——清代·龚自珍《西郊落花歌》
427  孤舟微月对枫林，分付鸣筝与客心。岭色千重万重雨，断弦收与泪痕深。——唐代·王昌龄《听流人水调子》
428  至哉含柔德，万物资以生。常顺称厚载，流谦通变盈。圣心事能察，增广陈厥诚。黄祇僾如在，泰折俟咸亨。——唐代·贺知章《唐禅社首乐章·顺和》
429  客睡何曾著，秋天不肯明。卷帘残月影，高枕远江声。 计拙无衣食，途穷仗友生。老妻书数纸，应悉未归情。——唐代·杜甫《客夜》
430  春岸桃花水，云帆枫树林。偷生长避地，适远更沾襟。老病南征日，君恩北望心。百年歌自苦，未见有知音。——唐代·杜甫《南征》
431  回看巴路在云间，寒食离家麦熟还。 日暮数峰青似染，商人说是汝州山。——唐代·王建《江陵使至汝州》
432  紫陌开行树，朱城出晚霞。犹怜惯去国，疑是梦还家。 风弱知催柳，林青觉待花。交亲望归骑，几处拥年华。——唐代·卢僎《岁晚还京台望城阙成口号先赠交亲》
433  宿雨乘轻屐，春寒著弊袍。开畦分白水，间柳发红桃。草际成棋局，林端举桔槔。还持鹿皮几，日暮隐蓬蒿。——唐代·王维《春园即事》
434  摇落暮天迥，青枫霜叶稀。孤城向水闭，独鸟背人飞。渡口月初上，邻家渔未归。乡心正欲绝，何处捣寒衣。——唐代·刘长卿《馀干旅舍》
435  菀菀黄柳丝，濛濛杂花垂。日高红妆卧，倚对春光迟。宁知傍淇水，騕褭黄金羁。翳翳陌上桑，南枝交北堂。美人金梯出，素手自提筐。非但畏蚕饥，盈盈娇路傍。——唐代·常建《春词二首》
436  长风霾云莽千里，云气蓬蓬天冒水。风收云散波乍平，倒转青天作湖底。初看落日沉波红，素月欲升天敛容。舟人回首尽东望，吞吐故在冯夷宫。须臾忽自波心上，镜面横开十余丈。月光浸水水浸天，一派空明互回荡。此时骊龙潜最深，目炫不得衔珠吟。巨鱼无知作腾踔，鳞甲一动千黄金。人间此境知难必，快意翻从偶然得。遥闻渔父唱歌来，始觉中秋是今夕。——清代·查慎行《中秋夜洞庭湖对月歌》
437  秋夜访秋士，先闻水上音。半天凉月色，一笛酒人心。响遏碧云近，香传红藕深。相逢清露下，流影湿衣襟。——清代·袁枚《夜过借园见主人坐月下吹笛》
438  满庭诗境飘红叶，绕砌琴声滴暗泉。门外晚晴秋色老，万条寒玉一溪烟。——唐代·雍陶《韦处士郊居》
439  回望高城落晓河，长亭窗户压微波。水仙欲上鲤鱼去，一夜芙蓉红泪多。——唐代·李商隐《板桥晓别》
440  吟蛩鸣蜩引兴长，玉簪花落野塘香。园翁莫把秋荷折，留与游鱼盖夕阳。——宋代·周密《西塍废圃》
441  昔年乘醉举归帆，隐隐山前日半衔。好是满江涵返照，水仙齐著淡红衫。——宋代·李觏《忆钱塘江》
442  昔闻李供奉，长啸独登楼。此地一垂顾，高名百代留。白云海色曙，明月天门秋。欲觅重来者，潺湲济水流。——明代·王世贞《登太白楼》
443  芳树千株发，摇荡三阳时。气软来风易，枝繁度鸟迟。春至花如锦，夏近叶成帷。欲寄边城客，路远谁能持。——南北朝·李爽《芳树》
444  青枥林深亦有人，一渠流水数家分。山当日午回峰影，草带泥痕过鹿群。蒸茗气从茅舍出，缲丝声隔竹篱闻。行逢卖药归来客，不惜相随入岛云。——唐代·项斯《山行》
445  蜀魄关关花雨深，送师冲雨到江浔。 不能更折江头柳，自有青青松柏心。——唐代·贯休《春送僧》
446  莺语惊残梦，轻妆改泪容。竹阴初月薄，江静晚烟浓。 湿觜衔泥燕，香须采蕊蜂。独怜无限思，吟罢亚枝松。——唐代·鱼玄机《暮春有感寄友人》
447  结茅临水石，淡寂益闲吟。久雨寒蝉少，空山落叶深。危楼乘月上，远寺听钟寻。昨得江僧信，期来此息心。——宋代·秘演《山中》
448  秋在水清山暮蝉，洛阳树色鸣皋烟。 送君归去愁不尽，又惜空度凉风天。——唐代·王昌龄《送狄宗亨》
449  带雪梅初暖，含烟柳尚青。来窥童子偈，得听法王经。会理知无我，观空厌有形。迷心应觉悟，客思未遑宁。——唐代·孟浩然《陪姚使君题惠上人房》
450  银烛朝天紫陌长，禁城春色晓苍苍。千条弱柳垂青琐，百啭流莺满建章。剑佩声随玉墀步，衣冠身惹御炉香。共沐恩波凤池上，朝朝染翰侍君王。——唐代·贾至《早朝大明宫呈两省僚友》
451  高标跨苍天，烈风无时休。自非旷士怀，登兹翻百忧。方知象教力，足可追冥搜。仰穿龙蛇窟，始出枝撑幽。七星在北户，河汉声西流。羲和鞭白日，少昊行清秋。秦山忽破碎，泾渭不可求。俯视但一气，焉能辨皇州。回首叫虞舜，苍梧云正愁。惜哉瑶池饮，日晏昆仑丘。黄鹄去不息，哀鸣何所投。君看随阳雁，各有稻粱谋。——唐代·杜甫《同诸公登慈恩寺塔》
452  黄沙碛里客行迷，四望云天直下低。为言地尽天还尽，行到安西更向西。——唐代·岑参《过碛》
453  泉壑带茅茨，云霞生薜帷。竹怜新雨后，山爱夕阳时。闲鹭栖常早，秋花落更迟。家僮扫萝径，昨与故人期。——唐代·钱起《谷口书斋寄杨补阙》
454  城尖径昃旌旆愁，独立缥缈之飞楼。峡坼云霾龙虎卧，江清日抱鼋鼍游。扶桑西枝对断石，弱水东影随长流。杖藜叹世者谁子，泣血迸空回白头。——唐代·杜甫《白帝城最高楼》
455  访古登岘首，凭高眺襄中。天清远峰出，水落寒沙空。弄珠见游女，醉酒怀山公。感叹发秋兴，长松鸣夜风。——唐代·李白《岘山怀古》
456  明月沉珠浦，秋风濯锦川。楼台临绝岸，洲渚亘长天。旅泊成千里，栖遑共百年。穷途唯有泪，还望独潸然。——唐代·王勃《重别薛华》
457  红叶醉秋色，碧溪弹夜弦。佳期不可再，风雨杳如年。——唐代·湘驿女子《题玉泉溪》
458  西溪问樵客，遥识楚人家。古树老连石，急泉清露沙。 千峰随雨暗，一径入云斜。日暮飞鸦集，满山荞麦花。——唐代·温庭筠《题卢处士山居》
459  靡靡秋已夕，凄凄风露交。蔓草不复荣，园木空自凋。清气澄余滓，杳然天界高。哀蝉无留响，丛雁鸣云霄。万化相寻绎，人生岂不劳？从古皆有没，念之中心焦。何以称我情？浊酒且自陶。千载非所知，聊以永今朝。——魏晋·陶渊明《己酉岁九月九日》
460  十日春寒不出门，不知江柳已摇村。稍闻决决流冰谷，尽放青青没烧痕。数亩荒园留我住，半瓶浊酒待君温。去年今日关山路，细雨梅花正断魂。——宋代·苏轼《正月二十日往岐亭郡人潘古郭三人送余于女王城东禅庄院》
461  临高台以轩，下有清水清且寒。江有香草目以兰，黄鹄高飞离哉翻。关弓射鹄，令我主寿万年。——两汉·佚名《临高台》
462  冬青花，花时一日肠九折。隔江风雨晴影空，五月深山护微雪。石根云气龙所藏，寻常蝼蚁不敢穴。移来此种非人间，曾识万年觞底月。蜀魂飞绕百鸟臣，夜半一声山竹裂。——宋代·林景熙《冬青花》
463  寂寞边城道，春深不见花。山头堆白雪，风里卷黄沙。计拙心惟赤，愁长鬓已华。晋云连塞草，回首各天涯。——明代·杨守礼《三月巡边晓发夏城》
464  宫馆余基辍棹过，黍苗无限独悲歌。荒台麋鹿争新草，空苑岛凫占浅莎。吴岫雨来虚槛冷，楚江风急远帆多。可怜国破忠臣死，日月东流生白波。——唐代·许浑《姑苏怀古》
465  花寒懒发鸟慵啼，信马闲行到日西。何处未春先有思，柳条无力魏王堤。——唐代·白居易《魏王堤》
466  我行冀州路，默想古帝都。水土或匪昔，禹贡书亦殊。城郭类村坞，雨雪苦载涂。丛薄聚冻禽，狐狸啸枯株。寒云着我巾，寒风裂我襦。盱衡一吐气，冻凌满髭须。程程望烟火，道傍少人居。小米无得买，浊醪无得酤。土房桑树根，仿佛似酒垆。徘徊问野老，可否借我厨？野老欣笑迎，近前挽我裾。热水温我手，火炕暖我躯。丁宁勿洗面，洗面破皮肤。我知老意仁，缓缓驱仆夫。窃问老何族？云是奕世儒。自从大朝来，所习亮匪初。民人籍征戍，悉为弓矢徒。纵有好儿孙，无异犬与猪。至今成老翁，不识一字书。典故无所考，礼义何所拘？论及祖父时，痛入骨髓余。我闻忽太息，执手空踌蹰。踌蹰向苍天，何时更得甦？饮泣不忍言，拂袖西南隅。——元代·王冕《冀州道中》
467  出郭晓色微，临水人意静。水上寒雾生，弥漫与天永。折苇动有声，遥山淡无影。稍见初日开，三两列舴艋。安得学野凫，泛泛逐清影。——清代·厉鹗《晓至湖上》
468  鹳雀楼西百尺樯，汀洲云树共茫茫，汉家箫鼓空流水，魏国山河半夕阳。事去千年犹恨速，愁来一日即为长。风烟并起思归望，远目非春亦自伤。——唐代·李益《同崔邠登鹳雀楼》
469  秋野明，秋风白，塘水漻漻虫啧啧。云根苔藓山上石，冷红泣露娇啼色。荒畦九月稻叉牙，蛰萤低飞陇径斜。石脉水流泉滴沙，鬼灯如漆点松花。——唐代·李贺《南山田中行》
470  韦曲花无赖，家家恼煞人。绿尊虽尽日，白发好禁春。石角钩衣破，藤枝刺眼新。何时占丛竹，头戴小乌巾。野寺垂杨里，春畦乱水间。美花多映竹，好鸟不归山。城郭终何事，风尘岂驻颜。谁能共公子，薄暮欲俱还。——唐代·杜甫《奉陪郑驸马韦曲二首》
471  背郭堂成荫白茅，缘江路熟俯青郊。桤林碍日吟风叶，笼竹和烟滴露梢。暂止飞乌将数子，频来语燕定新巢。旁人错比扬雄宅，懒惰无心作解嘲。——唐代·杜甫《堂成》
472  暝色延山径，高斋次水门。薄云岩际宿，孤月浪中翻。鹳鹤追飞静，豺狼得食喧。不眠忧战伐，无力正乾坤。——唐代·杜甫《宿江边阁》
473  秋窗犹曙色，落木更天风。日出寒山外，江流宿雾中。圣朝无弃物，老病已成翁。多少残生事，飘零任转蓬。——唐代·杜甫《客亭》
474  汴水东流无限春，隋家宫阙已成尘。行人莫上长堤望，风起杨花愁杀人。——唐代·李益《汴河曲》
475  逐舞飘轻袖，传歌共绕梁。动枝生乱影，吹花送远香。——唐代·虞世南《奉和咏风应魏王教》
476  荆谿白石出，天寒红叶稀。山路元无雨，空翠湿人衣。相看不忍发，惨淡暮潮平。语罢更携手，月明洲渚生。——唐代·王维《阙题二首》
477  白鹭拳一足，月明秋水寒。人惊远飞去，直向使君滩。——唐代·李白《赋得白鹭鸶送宋少府入三峡》
478  寒月沉沉洞房静，真珠帘外梧桐影。秋霜欲下手先知，灯底裁缝剪刀冷。——唐代·白居易《寒闺怨》
479  远泊与谁同，来从古木中。长江人钓月，旷野火烧风。梦泽吞楚大，闽山厄海丛。此时樯底水，涛起屈原通。——唐代·贾岛《寄朱锡珪》
480  鹅儿唼啑栀黄觜，凤子轻盈腻粉腰。深院下帘人昼寝，红蔷薇架碧芭蕉。——唐代·韩偓《深院》
481  柳色参差掩画楼，晓莺啼送满宫愁。年年花落无人见，空逐春泉出御沟。——唐代·司马扎《宫怨》
482  洪波舣楫泛中流，凫淑鸥汀揽胜游。数点渔舟歌欸乃，诗情恍在白苹洲。——清代·罗元琦《黄河泛舟》
483  清明时节出郊原，寂寂山城柳映门。水隔淡烟修竹寺，路经疏雨落花村。天寒酒薄难成醉，地迥楼高易断魂。回首故山千里外，别离心绪向谁言？——宋代·杨徽之《寒食寄郑起侍郎》
484  东风知我欲山行，吹断檐间积雨声。岭上晴云披絮帽，树头初日挂铜钲。野桃含笑竹篱短，溪柳自摇沙水清。西崦人家应最乐，煮芹烧笋饷春耕。身世悠悠我此行，溪边委辔听溪声。散材畏见搜林斧，疲马思闻卷旆钲。细雨足时茶户喜，乱山深处长官清。人间岐路知多少，试向桑田问耦耕。——宋代·苏轼《新城道中二首》
485  津亭杨柳碧毵毵，人立东风酒半酣。万点落花舟一叶，载将春色过江南。——明代·陆娟《代父送人之新安》
486  远游越山川，山川修且广。振策陟崇丘，安辔遵平莽。夕息抱影寐，朝徂衔思往。顿辔倚嵩岩，侧听悲风响。清露坠素辉，明月一何朗。抚枕不能寐，振衣独长想。——魏晋·陆机《赴洛道中作》
487  一年两度锦城游，前值东风后值秋。芳草有情皆碍马，好云无处不遮楼。山将别恨和心断，水带离声入梦流。今日因君试回首，淡烟乔木隔绵州。——唐代·罗隐《魏城逢故人》
488  山上离宫宫上楼，楼前宫畔暮江流。楚天长短黄昏雨，宋玉无愁亦自愁。——唐代·李商隐《楚吟》
489  十载飘然绳检外，樽前自献自为酬。秋山春雨闲吟处，倚遍江南寺寺楼。云门寺外逢猛雨，林黑山高雨脚长。曾奉郊宫为近侍，分明??羽林枪。李白题诗水西寺，古木回岩楼阁风。半醒半醉游三日，红白花开山雨中。——唐代·杜牧《念昔游三首》
490  两株桃杏映篱斜，妆点商山副使家。何事春风容不得，和莺吹折数枝花。春云如兽复如禽，日照风吹浅又深。谁道无心便容与，亦同翻覆小人心。——宋代·王禹偁《春居杂兴二首》
491  寝迹衡门下，邈与世相绝。顾盼莫谁知，荆扉昼常闭。凄凄岁暮风，翳翳经日雪。倾耳无希声，在目皓已洁。劲气侵襟袖，箪瓢谢屡设。萧索空宇中，了无一可悦！历览千载书，时时见遗烈。高操非所攀，谬得固穷节。平津苟不由，栖迟讵为拙！寄意一言外，兹契谁能别？——魏晋·陶渊明《癸卯岁十二月中作与从弟敬远》
492  挂席东南望，青山水国遥。舳舻争利涉，来往接风潮。问我今何适？天台访石桥。坐看霞色晓，疑是赤城标。——唐代·孟浩然《舟中晓望》
493  桃源一向绝风尘，柳市南头访隐沦。到门不敢题凡鸟，看竹何须问主人。城上青山如屋里，东家流水入西邻。闭户著书多岁月，种松皆老作龙鳞。——唐代·王维《春日与裴迪过新昌里访吕逸人不遇》
494  瞿塘峡口冷烟低，白帝城头月向西。唱到竹枝声咽处，寒猿晴鸟一时啼。竹枝苦怨怨何人，夜静山空歇又闻。蛮儿巴女齐声唱，愁杀江楼病使君。巴东船舫上巴西，波面风生雨脚齐。水蓼冷花红蔟蔟，江蓠湿叶碧萋萋。江畔谁人唱竹枝，前声断咽后声迟。怪来调苦缘词苦，多是通州司马诗。——唐代·白居易《竹枝词·瞿塘峡口水烟低》
495  八月洞庭秋，潇湘水北流。还家万里梦，为客五更愁。不用开书帙，偏宜上酒楼。故人京洛满，何日复同游。——唐代·张谓《同王征君湘中有怀》
496  侧闻阴山胡儿语，西头热海水如煮。海上众鸟不敢飞，中有鲤鱼长且肥。岸旁青草长不歇，空中白雪遥旋灭。蒸沙烁石燃虏云，沸浪炎波煎汉月。阴火潜烧天地炉，何事偏烘西一隅？势吞月窟侵太白，气连赤坂通单于。送君一醉天山郭，正见夕阳海边落。柏台霜威寒逼人，热海炎气为之薄。——唐代·岑参《热海行送崔侍御还京》
497  火山今始见，突兀蒲昌东。赤焰烧虏云，炎氛蒸塞空。不知阴阳炭，何独烧此中？我来严冬时，山下多炎风。人马尽汗流，孰知造化工！——唐代·岑参《经火山》
498  红罗袖里分明见，白玉盘中看却无。 疑是老僧休念诵，腕前推下水晶珠。——唐代·李白《白胡桃》
499  驱马蓟门北，北风边马哀。苍茫远山口，豁达胡天开。五将已深入，前军止半回。谁怜不得意，长剑独归来。——唐代·高适《自蓟北归》
500  北楼西望满晴空，积水连山胜画中。湍上急流声若箭，城头残月势如弓。垂竿已羡磻溪老，体道犹思塞上翁。为问边庭更何事，至今羌笛怨无穷。——唐代·高适《金城北楼》
501  百官朝下五门西。尘起春风过玉堤。黄帕盖鞍呈了马，红罗系项斗回鸡。馆松枝重墙头出，御柳条长水面齐。唯有教坊南草绿，古苔阴地冷凄凄。——唐代·王建《春日五门西望》
502  春月夜啼鸦，宫帘隔御花。云生朱络暗，石断紫钱斜。 玉碗盛残露，银灯点旧纱。蜀王无近信，泉上有芹芽。——唐代·李贺《过华清宫》
503  昨夜谁为吴会吟，风生万壑振空林。龙惊不敢水中卧，猿啸时闻岩下音。我宿黄山碧溪月，听之却罢松间琴。朝来果是沧洲逸，酤酒醍盘饭霜栗。半酣更发江海声，客愁顿向杯中失。——唐代·李白《夜泊黄山闻殷十四吴吟》
504  独凭朱槛立凌晨，山色初明水色新。竹雾晓笼衔岭月，频风暖送过江春。子城阴处犹残雪，衙鼓声前未有尘。三百年来庾楼上，曾经多少望乡人。——唐代·白居易《庾楼晓望》
505  露气寒光集，微阳下楚丘。猿啼洞庭树，人在木兰舟。 广泽生明月，苍山夹乱流。云中君不降，竟夕自悲秋。 惊鸟去无际，寒蛩鸣我傍。芦洲生早雾，兰隰下微霜。 列宿分穷野，空流注大荒。看山候明月，聊自整云装。 野风吹蕙带，骤雨滴兰桡。屈宋魂冥寞，江山思寂寥。 阴霓侵晚景，海树入回潮。欲折寒芳荐，明神讵可招。——唐代·马戴《楚江怀古三首》
506  初报边烽照石头，旋闻胡马集瓜州。诸公谁听刍荛策，吾辈空怀畎亩忧。急雪打窗心共碎，危楼望远涕俱流。岂知今日淮南路，乱絮飞花送客舟。——宋代·陆游《送七兄赴扬州帅幕》
507  年来肠断秣陵舟，梦绕秦淮水上楼。十日雨丝风片里，浓春艳景似残秋。——清代·王士祯《秦淮杂诗二十首·其一》
508  年来鞍马困尘埃，赖有青山豁我怀。日暮北风吹雨去，数峰清瘦出云来。——宋代·张耒《初见嵩山》
509  绿树交加山鸟啼，晴风荡漾落花飞。鸟歌花舞太守醉，明日酒醒春已归。春云淡淡日辉辉，草惹行襟絮拂衣。行到亭西逢太守，篮舆酩酊插花归。红树青山日欲斜，长郊草色绿无涯。游人不管春将老，来往亭前踏落花。——宋代·欧阳修《丰乐亭游春三首》
510  瘦玉萧萧伊水头，风宜清夜露宜秋。更教仙骥旁边立，尽是人间第一流。——宋代·钱惟演《对竹思鹤》
511  平林广野骑台荒，山寺钟鸣报夕阳。人事自生今日意，寒花只作去年香。巾欹更觉霜侵鬓，语妙何妨石作肠。落木无边江不尽，此身此日更须忙。——宋代·陈师道《次韵李节推九日登南山》
512  倚杖望晴雪，溪云几万重。樵人归白屋，寒日下危峰。野火烧冈草，断烟生石松。却回山寺路，闻打暮天钟。——唐代·贾岛《雪晴晚望》
513  云光岚彩四面合，柔柔垂柳十余家。雉飞鹿过芳草远，牛巷鸡埘春日斜。秀眉老父对樽酒，茜袖女儿簪野花。征车自念尘土计，惆怅溪边书细沙。——唐代·杜牧《商山麻涧》
514  穆穆清风至，吹我罗衣裾。青袍似春草，草长条风舒。朝登津梁山，褰裳望所思。安得抱柱信，皎日以为期。——两汉·佚名《穆穆清风至》
515  别业居幽处，到来生隐心。南山当户牖，沣水映园林。屋覆经冬雪，庭昏未夕阴。寥寥人境外，闲坐听春禽。——唐代·祖咏《苏氏别业》
516  无才不敢累明时，思向东溪守故篱。岂厌尚平婚嫁早，却嫌陶令去官迟。草间蛩响临秋急，山里蝉声薄暮悲。寂寞柴门人不到，空林独与白云期。——唐代·王维《早秋山中作》
517  眼见风来沙旋移，经年不省草生时。莫言塞北无春到，总有春来何处知。破讷沙头雁正飞，鸊鹈泉上战初归。平明日出东南地，满碛寒光生铁衣。——唐代·李益《度破讷沙二首》
518  白帝城中云出门， 白帝城下雨翻盆。高江急峡雷霆斗， 古木苍藤日月昏。戎马不如归马逸， 千家今有百家存。哀哀寡妇诛求尽， 恸哭秋原何处村？——唐代·杜甫《白帝》
519  一从弃鱼钓，十载干明王。无由谒天阶，却欲归沧浪。仲秋至东郡，遂见天雨霜。昨夜梦故山，蕙草色已黄。平明辞铁丘，薄暮游大梁。仲秋萧条景，拔剌飞鹅鶬。四郊阴气闭，万里无晶光。长风吹白茅，野火烧枯桑。故人南燕吏，籍籍名更香。聊以玉壶赠，置之君子堂。——唐代·岑参《至大梁却寄匡城主人》
520  白马驮经事已空，断碑残刹见遗踪。萧萧茅屋秋风起，一夜雨声羁思浓。——唐代·张继《宿白马寺》
521  寥廓凉天静，晶明白日秋。圆光含万象，碎影入闲流。迥与青冥合，遥同江甸浮。昼阴殊众木，斜影下危楼。宋玉登高怨，张衡望远愁。馀辉如可托，云路岂悠悠。——唐代·王维《赋得秋日悬清光》
522  井邑傅岩上，客亭云雾间。高城眺落日，极浦映苍山。岸火孤舟宿，渔家夕鸟还。寂寥天地暮，心与广川闲。——唐代·王维《登河北城楼作》
523  夜静群动息，时闻隔林犬。却忆山中时，人家涧西远。羡君明发去，采蕨轻轩冕。——唐代·王维《春夜竹亭赠钱少府归蓝田》
524  日落征途远，怅然临古城。颓墉寒雀集，荒堞晚乌惊。萧森灌木上，迢递孤烟生。霞景焕余照，露气澄晚清。秋风转摇落，此志安可平！——唐代·李百药《秋晚登古城》
525  日落沧江晚，停桡问土风。城临巴子国，台没汉王宫。荒服仍周甸，深山尚禹功。岩悬青壁断，地险碧流通。古木生云际，归帆出雾中。川途去无限，客思坐何穷。——唐代·陈子昂《白帝城怀古》
526  花映垂杨汉水清，微风林里一枝轻。即今江北还如此，愁杀江南离别情。——唐代·常建《送宇文六》
527  孤舟相访至天涯，万转云山路更赊。欲扫柴门迎远客，青苔黄叶满贫家。——唐代·刘长卿《酬李穆见寄》
528  日落沙明天倒开，波摇石动水萦回。 轻舟泛月寻溪转，疑是山阴雪后来。 水作青龙盘石堤，桃花夹岸鲁门西。 若教月下乘舟去，何啻风流到剡溪。——唐代·李白《东鲁门泛舟二首》
529  兵罢淮边客路通，乱鸦来去噪寒空。可怜白骨攒孤冢，尽为将军觅战功。——唐代·张蠙《吊万人冢》
530  陵阳佳地昔年游，谢脁青山李白楼。唯有日斜溪上思，酒旗风影落春流。——唐代·陆龟蒙《怀宛陵旧游》
531  香灯伴残梦，楚国在天涯。月落子规歇，满庭山杏花。——唐代·温庭筠《碧磵驿晓思》
532  穆湖莲叶小于钱，卧柳虽多不碍船。两岸新苗才过雨，夕阳沟水响溪田。屋上鸠鸣谷雨开，横塘游女荡船回。桃花落后蚕齐浴，竹笋抽时燕便来。——清代·朱彝尊《鸳鸯湖棹歌·一百首选二》
533  雨雪隔榆溪，从军度陇西。绕阵看狐迹，依山见马蹄。天寒旗彩坏，地暗鼓声低。漫漫愁云起，苍苍别路迷。——南北朝·江总《雨雪曲》
534  孤舟转山曲，豁尔见平川。树杪帆初落，峰头月正圆。荒烟几家聚，瘦野一刀田。行客愁明发，惊滩鸟道前。——宋代·欧阳修《劳停驿》
535  故人重分携，临流驻归驾。乾坤展清眺，万景若相借。北风三日雪，太素秉元化。九山郁峥嵘，了不受陵跨。寒波淡淡起，白鸟悠悠下。怀归人自急，物态本闲暇。壶觞负吟啸，尘土足悲咤。回首亭中人，平林淡如画。——金朝·元好问《颍亭留别》
536  远寺鸣金铎，疏窗试宝熏。秋声江一片，曙影月三分。倦鹤行黄叶，痴猿坐白云。道人无一事，抱膝看回文。——宋代·文天祥《晓起》
537  晓峰如画参差碧，藤影风摇拂槛垂。野径来多将犬伴，人间归晚带樵随。看云客倚啼猿树，洗钵僧临失鹤池。莫怪无心恋清境，已将书剑许明时。——唐代·李白《别匡山》
538  湘江曾闻有浯溪，片帆今挂湘东西。上摩石崖与天齐，江头落日云凄凄。山昏雨暗哀猿啸，步入烟萝转深峭。元颜千古迹不朽，星斗蛟龙两奇妙。中兴当时颂大唐，大唐家国天为昌。妖环忽见诚非祥，土花失色急寿王。明皇父子紊大纲，从此晏朝耽色荒。天下黎庶暗罹殃，击损梧桐按霓裳。谁知鼙鼓动渔阳？肃宗灵武何仓皇？回来张后年初芳，前杨后李真匪良。养以天下理所常，胡为南内成凄凉。三千宫女为谁妆？空遗两鬓愁秋霜。千载父子堪悲伤，修身齐家肇明皇。后来历历事愈彰，源流有自咎谁当。岂惟当时留锦囊，至今人说马嵬坡下尘土香。——宋代·杨万里《浯溪摩崖怀古》
539  我爱山中春，苍崖鸟一声。桃花源里住，罕见问津人。我爱山中夏，空冥花雨下。行吟屐齿肥，树色丽四野。我爱山中秋，黄云稻正稠。铎声连振起，镰子刈禾头。我爱山中冬，冰澌叠乱封。地炉无品字，一榻冷千峰。——明代·元鹏《山中四咏》
540  秋气生朔陲，塞草犹离离。大漠西风急，黄榆凉叶飞。襜褴罢南牧，林胡畏汉威。藁街将入贡，代马就新羁。浮云护玉关，斜日在金微。萧索边声静，太平烽影稀。素臣称有道，守在於四夷。——宋代·田锡《塞上曲》
541  晴明路出山初暖，行踏春芜看茗归。乍削柳枝聊代札，时窥云影学裁衣。身闲始觉隳名是，心了方知苦行非。外物寂中谁似我，松声草色共无机。——唐代·皎然《山居示灵澈上人》
542  秦川如画渭如丝，去国还家一望时。公子王孙莫来好，岭花多是断肠枝。——唐代·韩琮《骆谷晚望》
543  韶光染色如蛾翠，绿湿红鲜水容媚。苏小慵多兰渚闲，融融浦日鵁鶄寐。紫骝蹀躞金衔嘶，堤上扬鞭烟草迷。门外平桥连柳堤，归来晚树黄莺啼。——唐代·温庭筠《春洲曲》
544  从来系日乏长绳，水去云回恨不胜。 欲就麻姑买沧海，一杯春露冷如冰。——唐代·李商隐《谒山》
545  天长地阔岭头分，去国离家见白云。洛浦风光何所似，崇山瘴疠不堪闻。南浮涨海人何处，北望衡阳雁几群。两地江山万余里，何时重谒圣明君。——唐代·沈佺期《遥同杜员外审言过岭》
546  君不见巴乡气候与华别，年年十月梅花发。上苑今应雪作花，宁知此地花为雪。自从迁播落黔巴，三见江上开新花。故园风花虚洛汭，穷峡凝云度岁华。花情纵似河阳好，客心倍伤边候早。春候飒惊楼上梅，霜威未落江潭草。江水侵天去不还，楼花覆帘空坐攀。一向花前看白发，几回梦里忆红颜。红颜白发云泥改，何异桑田移碧海。却想华年故国时，唯馀一片空心在。空心吊影向谁陈，云台仙阁旧游人。傥知巴树连冬发，应怜南国气长春。——唐代·卢僎《十月梅花书赠》
547  交趾殊风候，寒迟暖复催。仲冬山果熟，正月野花开。积雨生昏雾，轻霜下震雷。故乡逾万里，客思倍从来。——唐代·杜审言《旅寓安南》
548  咽咽学楚吟，病骨伤幽素。秋姿白发生，木叶啼风雨。 灯青兰膏歇，落照飞蛾舞。古壁生凝尘，羁魂梦中语。——唐代·李贺《伤心行》
549  临蒸且莫叹炎方，为报秋来雁几行。林邑东回山似戟，牂牁南下水如汤。蒹葭淅沥含秋雾，橘柚玲珑透夕阳。非是白蘋洲畔客，还将远意问潇湘。——唐代·柳宗元《得卢衡州书因以诗寄》
550  苔径临江竹，茅檐覆地花。别来频甲子，倏忽又春华。倚杖看孤石，倾壶就浅沙。远鸥浮水静，轻燕受风斜。世路虽多梗，吾生亦有涯。此身醒复醉，乘兴即为家。——唐代·杜甫《春归》
551  杖锡何来此，秋风已飒然。雨荒深院菊，霜倒半池莲。放逐宁违性，虚空不离禅。相逢成夜宿，陇月向人圆。——唐代·杜甫《宿赞公房》
552  嘉陵江色何所似？石黛碧玉相因依。正怜日破浪花出，更复春从沙际归。巴童荡桨欹侧过，水鸡衔鱼来去飞。阆中胜事可肠断，阆州城南天下稀！——唐代·杜甫《阆水歌》
553  不识南塘路，今知第五桥。名园依绿水，野竹上青霄。谷口旧相得，濠梁同见招。平生为幽兴，未惜马蹄遥。百顷风潭上，千章夏木清。卑枝低结子，接叶暗巢莺。鲜鲫银丝脍，香芹碧涧羹。翻疑柁楼底，晚饭越中行。万里戎王子，何年别月支？异花开绝域，滋蔓匝清池。汉使徒空到，神农竟不知。露翻兼雨打，开坼渐离披。旁舍连高竹，疏篱带晚花。碾涡深没马，藤蔓曲藏蛇。词赋工无益，山林迹未赊。尽捻书籍卖，来问尔东家。剩水沧江破，残山碣石开。绿垂风折笋，红绽雨肥梅。银甲弹筝用，金鱼换酒来。兴移无洒扫，随意坐莓苔。风磴吹阴雪，云门吼瀑泉。酒醒思卧簟，衣冷欲装绵。野老来看客，河鱼不取钱。只疑淳朴处，自有一山川。棘树寒云色，茵蔯春藕香。脆添生菜美，阴益食单凉。野鹤清晨出，山精白日藏。石林蟠水府，百里独苍苍。忆过杨柳渚，走马定昆池。醉把青荷叶，狂遗白接瞝。刺船思郢客，解水乞吴儿。坐对秦山晚，江湖兴颇随。床上书连屋，阶前树拂云。将军不好武，稚子总能文。醒酒微风入，听诗静夜分。絺衣挂萝薜，凉月白纷纷。幽意忽不惬，归期无奈何。出门流水住，回首白云多。自笑灯前舞，谁怜醉後歌。只应与朋好，风雨亦来过。——唐代·杜甫《陪郑广文游何将军山林》
554  山月皎如烛，风霜时动竹。夜半鸟惊栖，窗间人独宿。——唐代·韦应物《同褒子秋斋独宿》
555  平野春草绿，晓莺啼远林。日晴潇湘渚，云断岣嵝岑。仙驾不可望，世途非所任。凝情空景慕，万里苍梧阴。——唐代·柳宗元《零陵春望》
556  候晓逾闽嶂，乘春望越台。宿云鹏际落，残月蚌中开。薜荔摇青气，桄榔翳碧苔。桂香多露裛，石响细泉回。抱叶玄猿啸，衔花翡翠来。南中虽可悦，北思日悠哉。鬒发俄成素，丹心已作灰。何当首归路，行剪故园莱。——唐代·宋之问《早发始兴江口至虚氏村作》
557  剑阁横云峻，銮舆出狩回。翠屏千仞合，丹嶂五丁开。灌木萦旗转，仙云拂马来。乘时方在德，嗟尔勒铭才。——唐代·李隆基《幸蜀西至剑门》
558  白露见日灭，红颜随霜凋。别君若俯仰，春芳辞秋条。泰山嵯峨夏云在，疑是白波涨东海。散为飞雨川上来，遥帷却卷清浮埃。知君独坐青轩下，此时结念同所怀。我闭南楼看道书，幽帘清寂在仙居。曾无好事来相访，赖尔高文一起予。——唐代·李白《早秋单父南楼酬窦公衡》
559  碧空溶溶月华静，月里愁人吊孤影。花开残菊傍疏篱，叶下衰桐落寒井。塞鸿飞急觉秋尽，邻鸡鸣迟知夜永。凝情不语空所思，风吹白露衣裳冷。——唐代·白居易《晚秋夜》
560  瞿塘峡口水烟低，白帝城头月向西。唱到竹枝声咽处，寒猿闇鸟一时啼。竹枝苦怨怨何人？夜静山空歇又闻。蛮儿巴女齐声唱，愁杀江楼病使君。巴东船舫上巴西，波面风生雨脚齐。水蓼冷花红簇簇，江篱湿叶碧凄凄。江畔谁人唱竹枝？前声断咽后声迟。怪来调苦缘词苦，多是通州司马诗。——唐代·白居易《竹枝词四首》
561  咸言上国繁华，岂谓帝城羁旅。十点五点残萤，千声万声秋雨。白云江上故乡，月下风前吟处。欲去不去迟迟，未展平生所伫。——唐代·子兰《秋日思旧山》
562  柴门寂寂黍饭馨，山家烟火春雨晴。庭花蒙蒙水泠泠，小儿啼索树上莺。水香塘黑蒲森森，鸳鸯鸂鶒如家禽。前村后垄桑柘深，东邻西舍无相侵。蚕娘洗茧前溪渌，牧童吹笛和衣浴。山翁留我宿又宿，笑指西坡瓜豆熟。——唐代·贯休《春晚书山家屋壁二首》
563  举目纵然非我有，思量似在故山时。鹤盘远势投孤屿，蝉曳残声过别枝。凉月照窗攲枕倦，澄泉绕石泛觞迟。青云未得平行去，梦到江南身旅羁。——唐代·方干《旅次洋州寓居郝氏林亭》
564  落花天气半晴阴，好去寻芳傍碧林。是物含情知爱惜，莺声声里唤春深。桃花水到报平渠，喜动新流见跃鱼。一枕羲皇午梦后，数行小试右军书。——清代·黄图安《闲咏二绝》
565  齐景恋遄台，周穆厌紫宫；牛山空洒涕，瑶池实欢悰。年迫愿岂申，游远心能通。大宝不欢娱，况乃守畿封。羁苦孰云慰，观海藉朝风。莫辨洪波极，谁知大壑东。依稀采菱歌，仿佛含嚬容。遨游碧沙渚，游衍丹山峰。——南北朝·谢灵运《行田登海口盘屿山》
566  秋声咽塞笳，边气肃霜华。九日登高处，群山入望赊。苍蒹仍碧水，绿酒对黄花。鸿鹄归何处，长天空落霞。——明代·赵时春《原州九日》
567  小庭幽圃绝清佳，爱此常教放吏衙。雨后双禽来占竹，秋深一蝶下寻花。唤人扫壁开吴画，留客临轩试越茶。野兴渐多公事少，宛如当日在山家。——宋代·文同《北斋雨后》
568  山行非有期，弥远不能辍。但欲掩昏旦，遂复经圆缺。扪壁窥龙池，攀枝瞰乳穴。积峡忽复启，平途俄已绝。峦垅有合沓，往来无踪辙。昼夜蔽日月，冬夏共霜雪。——魏晋·谢灵运《登庐山绝顶望诸峤》
569  小浦闻鱼跃，横林待鹤归。闲云不成雨，故傍碧山飞。——宋代·陆游《柳桥晚眺》
570  天街晓色瑞烟浓，名纸相传尽贺冬。绣幕家家浑不卷，呼卢笑语自从容。——元代·马臻《至节即事》
571  肩舆任所适，遇胜辄留连。焚香引幽步，酌茗开静筵。微雨止还作，小窗幽更妍。盆山不见日，草木自苍然。忽登最高塔，眼界穷大千。卞峰照城郭，震泽浮云天。深沉既可喜，旷荡亦所便。幽寻未云毕，墟落生晚烟。归来记所历，耿耿清不眠。道人亦未寝，孤灯同夜禅。——宋代·苏轼《端午遍游诸寺得禅字》
572  泜水清且浅，沙砾明可数。漾漾浮轻波，悠悠汇远浦。千山倒空青，乱石兀崖堵。我来恣游泳，浩歌怀往古。逼侧井陉道，卒列不成伍。背水造奇谋，赤帜立赵土。韩信购左车，张耳陋肺腑。何不赦陈馀，与之归汉主？——清代·郑板桥《泜水》
573  见好花颜色，争笑东风，双脸上，晚妆同。闭小楼深阁，春景重重。三五夜，偏有恨，月明中。情未已，信曾通，满衣犹自染檀红。恨不如双燕，飞舞帘栊。春欲暮，残絮尽，柳条空。——唐代·欧阳炯《献衷心·见好花颜色》
574  东风急，惜别花时手频执，罗帏愁独入。马嘶残雨春芜湿。 倚门立，寄语薄情郎，粉香和泪泣。——唐代·牛峤《望江怨·东风急》
575  海燕西飞白日斜，天门遥望五侯家。楼台深锁无人到，落尽东风第一花。——唐代·许浑《客有卜居不遂薄游汧陇因题》
576  城头叠鼓声，城下暮江清。欲问渔阳掺，时无祢正平。——唐代·李商隐《听鼓》
577  帐然集汉北，还望岨山田。沄沄百重壑，参差万里山。楚关带秦陇，荆云冠吴烟。草色敛穷水，木叶变长川。秋至帝子降，客人伤婵娟。试访淮海使，归路成数千。蓬驱未止极，旌心徒自悬。若华想无慰，忧至定伤年。——南北朝·江淹《秋至怀归诗》
578  江旷春潮白，山长晓岫青。他乡临睨极，花柳映边亭。——唐代·王勃《早春野望》
579  绝域阳关道，胡沙与塞尘。三春时有雁，万里少行人。苜蓿随天马，葡萄逐汉臣。当令外国惧，不敢觅和亲。——唐代·王维《送刘司直赴安西》
580  宿云散洲渚，晓日明村坞。高树临清池，风惊夜来雨。予心适无事，偶此成宾主。——唐代·柳宗元《雨后晓行独至愚溪北池》
581  碧丛丛，高插天，大江翻澜神曳烟。楚魂寻梦风飔然，晓风飞雨生苔钱。瑶姬一去一千年，丁香筇竹啼老猿。古祠近月蟾桂寒，椒花坠红湿云间。——唐代·李贺《巫山高》
582  秋气集南涧，独游亭午时。回风一萧瑟，林影久参差。始至若有得，稍深遂忘疲。羁禽响幽谷，寒藻舞沦漪。去国魂已远，怀人泪空垂。孤生易为感，失路少所宜。索寞竟何事，徘徊只自知。谁为后来者，当与此心期。——唐代·柳宗元《南涧中题》
583  相逢旅馆意多违，暮雪初晴候雁飞。主人酒尽君未醉，薄暮途遥归不归。——唐代·高适《送李少府时在客舍作》
584  落日放船好，轻风生浪迟。竹深留客处，荷净纳凉时。公子调冰水，佳人雪藕丝。片云头上黑，应是雨催诗。雨来沾席上，风急打船头。越女红裙湿，燕姬翠黛愁。缆侵堤柳系，幔宛浪花浮。归路翻萧飒，陂塘五月秋。——唐代·杜甫《陪诸贵公子丈八沟携妓纳凉晚际遇雨二首》
585  十月河洲时，一看有归思。风飙生惨烈，雨雪暗天地。我辈今胡为？浩哉迷所至。缅怀当途者，济济居声位。邈然在云霄，宁肯更沦踬？周旋多燕乐，门馆列车骑。美人芙蓉姿，狭室兰麝气。金炉陈兽炭，谈笑正得意。岂论草泽中，有此枯槁士？我惭经济策，久欲甘弃置。君负纵横才，如何尚憔悴？长歌增郁怏，对酒不能醉。穷达自有时，夫子莫下泪。——唐代·高适《效古赠崔二》
586  下马登邺城，城空复何见。东风吹野火，暮入飞云殿。城隅南对望陵台，漳水东流不复回。武帝宫中人去尽，年年春色为谁来。——唐代·岑参《登古邺城》
587  川明气已变，岩寒云尚拥。南亭草心绿，春塘泉脉动。景煦听禽响，雨余看柳重。逍遥池馆华，益愧专城宠。——唐代·韦应物《春游南亭》
588  物外真何事，幽廊步不穷。一灯心法在，三世影堂空。 山果青苔上，寒蝉落叶中。归来还闭阁，棠树几秋风。——唐代·羊士谔《山寺题壁》
589  江中绿雾起凉波，天上叠巘红嵯峨。水风浦云生老竹，渚暝蒲帆如一幅。鲈鱼千头酒百斛，酒中倒卧南山绿。吴歈越吟未终曲，江上团团贴寒玉。——唐代·李贺《江南弄》
590  青霓扣额呼宫神，鸿龙玉狗开天门。石榴花发满溪津，溪女洗花染白云。绿章封事咨元父，六街马蹄浩无主。虚空风气不清冷，短衣小冠作尘土。金家香弄千轮鸣，扬雄秋室无俗声。愿携汉戟招书鬼，休令恨骨填蒿里。——唐代·李贺《绿章封事》
591  巴江上峡重复重，阳台碧峭十二峰。荆王猎时逢暮雨，夜卧高丘梦神女。轻红流烟湿艳姿，行云飞去明星稀。目极魂断望不见，猿啼三声泪滴衣。——唐代·孟郊《巫山曲》
592  欲逐将军取右贤，沙场走马向居延。遥知汉使萧关外，愁见孤城落日边。——唐代·王维《送韦评事》
593  重九开秋节，得一动宸仪。金风飘菊蕊，玉露泫萸枝。 睿览八纮外，天文七曜披。临深应在即，居高岂忘危。——唐代·韦安石《奉和九日幸临渭亭登高应制得枝字》
594  杨子谈经所，淮王载酒过。兴阑啼鸟换，坐久落花多。径转回银烛，林开散玉珂。严城时未启，前路拥笙歌。——唐代·王维《从岐王过杨氏别业应教》
595  共有樽中好，言寻谷口来。薜萝山径入，荷芰水亭开。日气含残雨，云阴送晚雷。洛阳钟鼓至，车马系迟回。——唐代·杜审言《夏日过郑七山斋》
596  洛阳城里花如雪，陆浑山中今始发。旦别河桥杨柳风，夕卧伊川桃李月。伊川桃李正芳新，寒食山中酒复春。野老不知尧舜力，酣歌一曲太平人。——唐代·宋之问《寒食还陆浑别业》
597  绿水接柴门，有如桃花源。忘忧或假草，满院罗丛萱。暝色湖上来，微雨飞南轩。故人宿茅宇，夕鸟栖杨园。还惜诗酒别，深为江海言。明朝广陵道，独忆此倾樽。——唐代·李白《之广陵宿常二南郭幽居》
598  江乡时节逢寒食，花落未将春减色，岭南能有几多花，寒食临之扫春迹。花多花少非我事，春去春来亦堪惜。柴门风雨小庭寒，无奈池塘烟草碧。欲将诗句慰穷愁，眼中万象皆相识。欣然应接已无暇，都为老来无笔力。——宋代·郑刚中《寒食》
599  遥夜泛清瑟，西风生翠萝。残萤委玉露，早雁拂银河。高树晓还密，远山晴更多。淮南一叶下，自觉老烟波。一叶下前墀，淮南人已悲。蹉跎青汉望，迢递白云期。老信相如渴，贫忧曼倩饥。生公与园吏，何处是吾师?蓟北雁犹远，淮南人已悲。残桃间堕井，新菊亦侵篱。书剑岂相误，琴樽聊自持。西斋风雨夜，更有咏贫诗。——唐代·许浑《早秋三首》
600  密锁重关掩绿苔，廊深阁迥此徘徊。先知风起月含晕，尚自露寒花未开。蝙拂帘旌终展转，鼠翻窗网小惊猜。背灯独共馀香语，不觉犹歌起夜来。——唐代·李商隐《正月崇让宅》
601  平生心迹最相亲，欲隐墙东不为身。明月好同三径夜，绿杨宜作两家春。每因暂出犹思伴，岂得安居不择邻。可独终身数相见，子孙长作隔墙人。——唐代·白居易《欲与元八卜邻先有是赠》
602  此地曾经翠辇过，浮云流水竟如何？香销南国美人尽，怨入东风芳草多。残柳宫前空露叶，夕阳川上浩烟波。行人遥起广陵思，古渡月明闻棹歌。——唐代·刘沧《经炀帝行宫》
603  襄阳好向岘亭看，人物萧条值岁阑。为报习家多置酒，夜来风雪过江寒。——唐代·崔涂《初过汉江》
604  疾风回雨水明霞，沙步丛祠欲暮鸦。九日清尊欺白发，十年为客负黄花。登高怀远心如在，向老逢辰意有加。淮海少年天下士，可能无地落乌纱。——宋代·陈师道《九日寄秦觏》
605  桥北桥南千百树，绿烟金穗映清流。青闺娟眼窥人过，翠染柔丝带雨稠。没幸章台成别恨，有情灞岸管离愁。塞垣多少思归客，留着长条赠远游。——明代·朱栴《官桥柳色》
606  席帽聊萧，偶经过、信陵祠下。正满目、荒台败叶，东京客舍。九月惊风将落帽，半廊细雨时飘瓦。桕初红、偏向坏墙边，离披打。今古事，堪悲诧；身世恨，从牵惹。倘君而仍在，定怜余也。我讵不如毛薛辈，君宁甘与原尝亚。叹侯嬴、老泪苦无多，如铅泻。——清代·陈维崧《满江红·秋日经信陵君祠》
607  出得城来事事幽，涉湘半济值渔舟。也知渔父趁鱼急，翻著春衫不裹头。园花落尽路花开，白白红红各自媒。莫道早行奇绝处，四方八面野香来。柳子祠前春已残，新晴特地著春寒。疏篱不与花为护，只为蜘蛛作网竿。一晴一雨路乾湿，半淡半浓山迭重。远草坪中见牛背，新秧疏处有人踪。——宋代·杨万里《过百家渡四绝句》
608  终古高云簇此城，秋风吹散马蹄声。河流大野犹嫌束，山入潼关不解平。——近代·谭嗣同《潼关》
609  广陵城里昔繁华，炀帝行宫接紫霞。玉树歌残犹有曲，锦帆归去已无家。楼台处处迷芳草，风雨年年怨落花。最是多情汴堤柳，春来依旧带栖鸦！——明代·曾棨《维扬怀古》
610  纳湖诗筒连画卷，坐看复行吟。想像南湖水，秋来几许深。东渚小山幽桂丛，岁暮霭佳色。花落洞庭波，秋风渺何极！咏归桥绿涨平湖水，朱栏跨小桥。舞雩千载事，历历在今朝。船斋考盘虽在陆，滉漾水云深。正尔沧洲趣，难忘魏阙心。丽泽堂堂后林阴密，堂前湖水深。感君怀我意，千里梦相寻。兰涧光风浮碧涧，兰杜日猗猗。竟岁无人采，含薰祗自知。书楼君家一编书，不自圯上得。石室寄林端，时来玩幽赜。山斋藏书楼上头，读书楼下屋。怀哉千载心，俯仰数椽足。蒙轩先生湖海姿，蒙养今自閟。铭坐仰先贤，点画存彖系。石疏此竹下渠，漱彼涧中石。暮馆绕寒声，秋空动澄碧。卷云亭西山云气深，徙倚一舒　。浩荡忽搴开，为君展遐眺。柳堤渚华初出水，堤树亦成行。吟罢天津句，　风拂面凉。月榭月色三秋白，湖光四面平。与君凌倒景，上下极空明。濯清涉江采芙蓉，十反心无斁。不遇无极翁，深衷竟谁识？西屿朝吟东渚风，夕弄西屿月。人境谅非遥，湖山自幽绝。淙琤谷湖光湛不流，嵌窦亦潜注。倚杖忽琮琤，竹深无觅处。听雨舫彩舟停画桨，容与得欹眠。梦破蓬窗雨，寒声动一川。梅堤仙人冰雪姿，贞秀绝伦拟。驿使讵知闻，寻香问烟水。采菱舟湖平秋水碧，桂棹木兰舟。一曲菱歌晚，惊飞欲下鸥。南阜高丘复层观，何日去登临？一目长空尽，寒江列暮岑。——宋代·朱熹《奉同张敬夫城南二十咏》
611  清于池水净于苔，会府潭潭暂作台。夜月半庭人未宿，春云满眼杏将开。榆关道路犹堪走，麟阁功勋岂易陪。莫信蓬莱相离远，塞鸿多自日边来。——明代·石玠《行台闲咏》
612  五月红莲繁盛时，隼旆同赏郡南池。额名旧载零陵志，碑字新镌子厚诗。采药衔杯愁满满，折花行令笑迟迟。明年岁熟歌声稳，伴醉清香宛是谁？——宋代·陶弼《南池》
613  衰柳疏疏苔满地。十二阑干，故国三千里。南去北来人老矣。短亭依旧残阳里。紫蟹黄柑真解事。似倩西风、劝我归欤未。王粲登临寥落际。雁飞不断天连水。——宋代·王庭筠《凤栖梧·衰柳疏疏苔满地》
614  满街杨柳绿丝烟，画出清明二月天。 好是隔帘花树动，女郎撩乱送秋千。 雕阴寒食足游人，金凤罗衣湿麝薰。 肠断入城芳草路，淡红香白一群群。 开元坡下日初斜，拜扫归来走钿车。 可惜数株红艳好，不知今夜落谁家。 马骄风疾玉鞭长，过去唯留一阵香。 闲客不须烧破眼，好花皆属富家郎。 雨丝烟柳欲清明，金屋人闲暖凤笙。 永日迢迢无一事，隔街闻筑气球声。——唐代·韦庄《丙辰年鄜州遇寒食城外醉吟五首》
615  奉义至江汉，始知楚塞长。南关绕桐柏，西岳出鲁阳。寒郊无留影，秋日悬清光。悲风桡重林，云霞肃川涨。岁宴君如何，零泪沾衣裳。玉柱空掩露，金樽坐含霜。一闻苦寒奏，再使艳歌伤。——南北朝·江淹《望荆山》
616  朝登大庭库，云物何苍然。莫辨陈郑火，空霾邹鲁烟。我来寻梓慎，观化入寥天。古木朔气多，松风如五弦。帝图终冥没，叹息满山川。——唐代·李白《大庭库》
617  采樵入深山，山深树重叠。桥崩卧槎拥，路险垂藤接。日落伴将稀，山风拂萝衣。长歌负轻策，平野望烟归。——唐代·孟浩然《采樵作》
618  楚客醉孤舟，越水将引棹。山为两乡别，月带千里貌。羁谴同缯纶，僻幽闻虎豹。桂林寒色在，苦节知所效。——唐代·王昌龄《送任五之桂林》
619  辇路生春草，上林花发时。凭高何限意，无复侍臣知。——唐代·李昂《宫中题》
620  朝与周人辞，暮投郑人宿。他乡绝俦侣，孤客亲僮仆。宛洛望不见，秋霖晦平陆。田父草际归，村童雨中牧。主人东皋上，时稼绕茅屋。虫思机杼悲，雀喧禾黍熟。明当渡京水，昨晚犹金谷。此去欲何言，穷边徇微禄。——唐代·王维《宿郑州》
621  落日山水好，漾舟信归风。探奇不觉远，因以缘源穷。遥爱云木秀，初疑路不同。安知清流转，偶与前山通。舍舟理轻策，果然惬所适。老僧四五人，逍遥荫松柏。朝梵林未曙，夜禅山更寂。道心及牧童，世事问樵客。 暝宿长林下，焚香卧瑶席。涧芳袭人衣，山月映石壁。再寻畏迷误，明发更登历。笑谢桃源人，花红复来觌。——唐代·王维《蓝田山石门精舍》
622  际晓投巴峡，馀春忆帝京。晴江一女浣，朝日众鸡鸣。水国舟中市，山桥树杪行。登高万井出，眺迥二流明。人作殊方语，莺为故国声。赖多山水趣，稍解别离情。——唐代·王维《晓行巴峡》
623  日午树阴正，独吟池上亭。静看蜂教诲，闲想鹤仪形。法酒调神气，清琴入性灵。浩然机已息，几杖复何铭。——唐代·刘禹锡《昼居池上亭独吟》
624  无机成旅逸，中夜上江楼。云尽月如练，水凉风似秋。 凫声闻梦泽，黛色上昭丘。不远人情在，良宵恨独游。——唐代·欧阳詹《荆南夏夜水楼怀昭丘直上人云梦李莘》
625  鹤鸣楚山静，露白秋江晓。连袂度危桥，萦回出林杪。西岑极远目，毫末皆可了。重叠九疑高，微茫洞庭小。迥穷两仪际，高出万象表。驰景泛颓波，遥风递寒筱。谪居安所习，稍厌从纷扰。生同胥靡遗，寿比彭铿夭。蹇连困颠踣，愚蒙怯幽眇。非令亲爱疏，谁使心神悄。偶兹遁山水，得以观鱼鸟。吾子幸淹留，缓我愁肠绕。——唐代·柳宗元《与崔策登西山》
626  屏居负山郭，岁暮惊离索。野迥樵唱来，庭空烧烬落。世纷因事远，心赏随年薄。默默谅何为，徒成今与昨。——唐代·柳宗元《郊居岁暮》
627  寓居湘岸四无邻，世网难婴每自珍。莳药闲庭延国老，开樽虚室值贤人。泉回浅石依高柳，径转垂藤闲绿筠。 闻道偏为五禽戏，出门鸥鸟更相亲。——唐代·柳宗元《从崔中丞过卢少尹郊居》
628  亭高出鸟外，客到与云齐。树点千家小，天围万岭低。残虹挂陕北，急雨过关西。酒榼缘青壁，瓜田傍绿溪。微官何足道，爱客且相携。唯有乡园处，依依望不迷。——唐代·岑参《早秋与诸子登虢州西亭观眺》
629  东藩驻皂盖，北渚凌清河。海右此亭古，济南名士多。云山已发兴，玉佩仍当歌。修竹不受暑，交流空涌波。蕴真惬所欲，落日将如何？贵贱俱物役，从公难重过！——唐代·杜甫《陪李北海宴历下亭》
630  问讯东桥竹，将军有报书。倒衣还命驾，高枕乃吾庐。花妥莺捎蝶，溪喧獭趁鱼。重来休沐地，真作野人居。山雨樽仍在，沙沉榻未移。犬迎曾宿客，鸦护落巢儿。云薄翠微寺，天清皇子陂。向来幽兴极，步屣过东篱。落日平台上，春风啜茗时。石栏斜点笔，桐叶坐题诗。翡翠鸣衣桁，蜻蜓立钓丝。自今幽兴熟，来往亦无期。颇怪朝参懒，应耽野趣长。雨抛金锁甲，苔卧绿沉枪。手自移蒲柳，家才足稻粱。看君用幽意，白日到羲皇。到此应常宿，相留可判年。蹉跎暮容色，怅望好林泉。何日沾微禄，归山买薄田？斯游恐不遂，把酒意茫然。——唐代·杜甫《重过何氏五首》
631  危径几万转，数里将三休。回环见徒侣，隐映隔林丘。飒飒松上雨，潺潺石中流。静言深溪里，长啸高山头。望见南山阳，白露霭悠悠。青皋丽已净，绿树郁如浮。曾是厌蒙密，旷然销人忧。——唐代·王维《自大散以往深林密竹磴道盘曲四五十里至黄牛岭见黄花川》
632  百年怀土望，千里倦游情。高低寻戍道，远近听泉声。涧叶才分色，山花不辨名。羁心何处尽，风急暮猿清。——唐代·王勃《麻平晚行》
633  皎皎白林秋，微微翠山静。禅居感物变，独坐开轩屏。风泉夜声杂，月露宵光冷。多谢忘机人，尘忧未能整。——唐代·陈子昂《酬晖上人秋夜山亭有赠》
634  重阳初启节，无射正飞灰。寂寞风蝉至，连翩霜雁来。山棠红叶下，岸菊紫花开。今日桓公座，多愧孟嘉才。——唐代·阴行先《和张燕公湘中九日登高》
635  八月寒苇花，秋江浪头白。北风吹五两，谁是浔阳客。鸬鹚山头微雨晴，扬州郭里暮潮生。行人夜宿金陵渚，试听沙边有雁声。——唐代·李颀《送刘昱》
636  魏都接燕赵，美女夸芙蓉。淇水流碧玉，舟车日奔冲。青楼夹两岸，万室喧歌钟。天下称豪贵，游此每相逢。洛阳苏季子，剑戟森词锋。六印虽未佩，轩车若飞龙。黄金数百镒，白璧有几双。散尽空掉臂，高歌赋还邛。落魄乃如此，何人不相从？远别隔两河，云山杳千重。何时更杯酒，再得论心胸。——唐代·李白《魏郡别苏明府因北游》
637  金风荡初节，玉露凋晚林。此夕穷涂士，郁陶伤寸心。野平葭苇合，村荒藜藿深。眺听良多感，徙倚独沾襟。沾襟何所为，怅然怀古意。秦俗犹未平，汉道将何冀。樊哙市井徒，萧何刀笔吏。一朝时运会，千古传名谥。寄言世上雄，虚生真可愧。——隋代·李密《淮阳感怀》
638  几年无事傍江湖，醉倒黄公旧酒垆。 觉后不知明月上，满身花影倩人扶。——唐代·陆龟蒙《和袭美春夕酒醒》
639  露如微霰下前池，月过回塘万竹悲。浮世本来多聚散，红蕖何事亦离披？悠扬归梦惟灯见，濩落生涯独酒知。岂到白头长知尔，嵩阳松雪有心期。——唐代·李商隐《七月二十九日崇让宅宴作》
640  湘水经东安县东，有沉香塘，石壁隙插一株，云是沉水香，澄潭清冷，绿萝倒影。湘水自分漓水下。曲曲潺湲，千里飞哀泻。冰玉半湾尘不惹，停凝欲挽东流驾。百尺危崖谁羽化。一捻残香，拈插莓苔隙。忆自寻香人去也，寒原夕阳烧悲灺。——明代·王夫之《蝶恋花·湘水经东安县东》
641  寒沙四面平，飞雪千里惊。风断阴山树，雾失交河城。朝驱左贤阵，夜薄休屠营。昔事前军幕，今逐嫖姚兵。失道刑既重，迟留法未轻。所赖今天子，汉道日休明。——南北朝·范云《效古诗》
642  渠畔龙宫枕大堤，春风夹岸柳梢齐。羊肠白道穿云出，雁齿红桥亚水低。沽酒清阴时系马，招凉短槛几留题。更添蜡屐游山兴，为问平湖西复西。——清代·许德溥《西桥柳色》
643  野径深藏隐者家，岸沙分路带溪斜。马蹄残雪六七里，山嘴有梅三四花。黄叶拥篱埋药草，青灯煨芋话桑麻。一生烟雨蓬茅底，不梦金貂侍玉华。——宋代·方岳《梦寻梅》
644  桃花冷落被风飘，飘落残花过小桥。 桥下金鱼双戏水，水边小鸟理新毛。毛衣未湿黄梅雨，雨滴江梨分外娇。娇姿常伴垂杨柳，柳外双飞紫燕高。高阁佳人吹玉笛，笛边鸾线挂丝绦。绦丝玲珑香佛手，手中有扇望河潮。潮平两岸风帆稳，稳坐舟中且慢摇。摇入西河天将晚，晚窗寂寞叹无聊。聊推纱窗观冷落，落云渺渺被水敲，敲门借问天台路，路过小桥有断桥，桥边种碧桃。——明代·佚名《桃话冷落》
645  山中多晚凉，清风厉秋节。遥瞻四五峰，壁立皆奇绝。修竹傍林开，乔松倚岩列。黄菊散芳丛，清泉凝白雪。对此怀素心，千里共明月。愿保幽贞姿，岁寒双皎洁。——清代·德隐《新秋晚眺》
646  秋云洗晨光，庭树碧已散。风期偶然照，水石若在眼。清淇忆晓涉，尘虑得初盥。日色马上明，波痕鹭边浅。沦漪自然绿，空秀不可限。樵汲带清景，望望使步缓。自从闭门来，屡见王路蹇。泽衰怀绿猗，道难惧蓬转。情闲地仍幽，物扰理自遣。谁谓山水深，方从寸心远。——清代·王闿运《秋晓风日偶忆淇上》
647  春空云淡禁烟中，冷落那堪客里逢。饭煮青精颜固好，杯传蓝尾习能同。锦销文杏枝头雨，雪卷棠梨树底风。往事慢思魂欲断，不堪回首贺兰东。——明代·朱孟德《西夏寒食遣兴》
648  重岗如抱岳如蹲，屈曲秦川势自尊。天地并功开帝宅，山河相凑束龙门。橹声呕轧中流度，柳色微茫远岸村。满眼波涛终古事，年来惆怅与谁论。——唐代·薛逢《潼关河亭》
649  将军作镇古汧州，水腻山春节气柔。清夜满城丝管散，行人不信是边头。箭利弓调四镇兵，蕃人不敢近东行。沿边千里浑无事，唯见平安火入城。——唐代·姚合《穷边词二首》
650  少室众峰几峰别，一峰晴见一峰雪。隔城半山连青松，素色峨峨千万重。过景斜临不可道，白云欲尽难为容。行人与我玩幽境，北风切切吹衣冷。惜别浮桥驻马时，举头试望南山岭。——唐代·李颀《少室雪晴送王宁》
651  巨积水中央，江寒出水长。沈牛答云雨，如马戒舟航。天意存倾覆，神功接混茫。干戈连解缆，行止忆垂堂。——唐代·杜甫《滟滪堆》
652  燕支山西酒泉道，北风吹沙卷白草。长安遥在日光边，忆君不见令人老。——唐代·岑参《过燕支寄杜位》
653  高阁逼诸天，登临近日边。晴开万井树，愁看五陵烟。槛外低秦岭，窗中小渭川。早知清净理，常愿奉金仙。——唐代·岑参《登总持阁》
654  夹水苍山路向东，东南山豁大河通。寒树依微远天外，夕阳明灭乱流中。孤村几岁临伊岸，一雁初晴下朔风。为报洛桥游宦侣，扁舟不系与心同。——唐代·韦应物《自巩洛舟行入黄河即事寄府县僚友》
655  火山突兀赤亭口，火山五月火云厚。火云满山凝未开，飞鸟千里不敢来。平明乍逐胡风断，薄暮浑随塞雨回。缭绕斜吞铁关树，氛氲半掩交河戍。迢迢征路火山东，山上孤云随马去。——唐代·岑参《火山云歌送别》
656  异域阴山外，孤城雪海边。秋来唯有雁，夏尽不闻蝉。雨拂毡墙湿，风摇毳幕羶。轮台万里地，无事历三年。——唐代·岑参《首秋轮台》
657  公府日无事，吾徒只是闲。草根侵柱础，苔色上门关。饮砚时见鸟，卷帘晴对山。新诗吟未足，昨夜梦东还。——唐代·岑参《敬酬李判官使院即事见呈》
658  悠悠雨初霁，独绕清溪曲。引杖试荒泉，解带围新竹。沉吟亦何事，寂寞固所欲。幸此息营营，啸歌静炎燠。——唐代·柳宗元《夏初雨后寻愚溪》
659  谪弃殊隐沦，登陟非远郊。所怀缓伊郁，讵欲肩夷巢。高岩瞰清江，幽窟潜神蛟。开旷延阳景，回薄攒林梢。西亭构其巅，反宇临呀庨。背瞻星辰兴，下见云雨交。惜非吾乡土，得以荫菁茆。羁贯去江介，世仕尚函崤。故墅即沣川，数亩均肥硗。台馆集荒丘，池塘疏沈坳。会有圭组恋，遂贻山林嘲。薄躯信无庸，锁屑剧斗筲。囚居固其宜，厚羞久已包。庭除植蓬艾，隟牖悬蟏蛸。所赖山水客，扁舟柱长梢。挹流敌清觞，掇野代嘉肴。适道有高言，取乐非弦匏。逍遥屏幽昧，澹薄辞喧呶。晨鸡不余欺，风雨闻嘐嘐。再期永日闲，提挈移中庖。——唐代·柳宗元《游朝阳岩遂登西亭二十韵》
660  碧水澄潭映远空，紫云香驾御微风。汉家城阙疑天上，秦地山川似镜中。向浦回舟萍已绿，分林蔽殿槿初红。古来徒奏横汾曲，今日宸游圣藻雄。——唐代·沈佺期《兴庆池侍宴应制》
661  泛舟大河里，积水穷天涯。天波忽开拆，郡邑千万家。行复见城市，宛然有桑麻。回瞻旧乡国，渺漫连云霞。——唐代·王维《渡河到清河作》
662  江城吹角水茫茫，曲引边声怨思长。 惊起暮天沙上雁，海门斜去两三行。——唐代·李涉《润州听暮角》
663  到君栖迹所，竹径与衡门。亦在乾坤内，独无尘俗喧。 新泉浮石藓，崩壁露松根。更说寻僧处，孤峰上啸猿。——唐代·黄滔《题友人山居》
664  度岭方辞国，停轺一望家。魂随南翥鸟，泪尽北枝花。山雨初含霁，江云欲变霞。但令归有日，不敢恨长沙。——唐代·宋之问《度大庾岭》
665  吟怀未许老重阳，霜雪无端入鬓长。几度白衣虚令节，致疑黄菊是孤芳。野心一片湖云外，灏气三秋海日旁。山阁若逢阎伯屿，方君诗思敌王郎。——清代·序灯《九日吴山宴集值雨次韵》
666  送别临曲渚，征人慕前侣。离言虽欲繁，离思终无绪。悯悯分手毕，萧萧行帆举。举帆越中流，望别上高楼。予起南枝怨，子结北风愁。逦逦山蔽日，汹汹浪隐舟。隐舟邈已远，徘徊落日晚。归衢并驾奔，别馆空筵卷。想子敛眉去，知予衔泪返。衔泪心依依，薄暮行人稀。暧暧入塘港，蓬门已掩扉。帘中看月影，竹里见萤飞。萤飞飞不息，独愁空转侧。北窗倒长簟，南邻夜闻织。弃置勿复陈，重陈长叹息。——南北朝·何逊《送韦司马别》
667  半肩风雨半肩柴，竹杖芒鞋破碧崖。刚出岭头三五步，浑身都被乱云埋。经行仿佛近诸天，月上山衔半缺圆。听得上方相对话，星辰莫阂五峰巅。——明代·常慧《云居山咏二首》
668  柳色黄金嫩，梨花白雪香。玉楼巢翡翠，金殿锁鸳鸯。选妓随雕辇，征歌出洞房。宫中谁第一，飞燕在昭阳。——唐代·李白《宫中行乐词八首·其二》
669  晴雪小园春未到，池边梅自早。高树鹊衔巢，斜月明寒草。山川风景好，自古金陵道，少年看却老。相逢莫厌醉金杯，别离多，欢会少。——唐代·冯延巳《醉花间·晴雪小园春未到》
670  乘辇夜行游，逍遥步西园。双渠相溉灌，嘉木绕通川。卑枝拂羽盖，修条摩苍天。惊风扶轮毂，飞鸟翔我前。丹霞夹明月，华星出云间。上天垂光采，五色一何鲜。寿命非松乔，谁能得神仙。遨游快心意，保己终百年。——魏晋·曹丕《芙蓉池作》
671  满塘秋水碧泓澄，十亩菱花晚镜清。景动新桥横螮蝀，岸铺芳草睡。蟾投夜魄当湖落，岳倒秋莲入浪生。何处最添诗客兴，黄昏烟雨乱蛙声。——唐代·韦庄《三堂东湖作》
672  迥野韶光早，晴川柳满堤。拂尘生嫩绿，披雪见柔荑。碧玉牙犹短，黄金缕未齐。腰肢弄寒吹，眉意入春闺。预恐狂夫折，迎牵逸客迷。新莺将出谷，应借一枝栖。——唐代·温庭筠《原隰荑绿柳》
673  秋豫凝仙览，宸游转翠华。呼鹰下鸟路，戏马出龙沙。 紫菊宜新寿，丹萸辟旧邪。须陪长久宴，岁岁奉吹花。——唐代·赵彦昭《奉和九日幸临渭亭登高应制》
674  褒斜不容幰，之子去何之。鸟道一千里，猿声十二时。官桥祭酒客，山木女郎祠。别后同明月，君应听子规。——唐代·王维《送杨长史赴果州》
675  披襟乘石磴，列籍俯春泉。兰气熏山酌，松声韵野弦。影飘垂叶外，香度落花前。兴洽林塘晚，重岩起夕烟。——唐代·李峤《人日侍宴大明宫恩赐彩缕人胜应制》
676  峡口大漠南，横绝界中国。丛石何纷纠，赤山复翕赩。远望多众容，逼之无异色。崔崒乍孤断，逶迤屡回直。信关胡马冲，亦距汉边塞。岂依河山险，将顺休明德。物壮诚有衰，势雄良易极。逦迤忽而尽，泱漭平不息。之子黄金躯，如何此荒域。云台盛多士，待君丹墀侧。——唐代·陈子昂《度峡口山赠乔补阙知之王二无竞》
677  太清上初日，春水送孤舟。山远疑无树，潮平似不流。岸花开且落，江鸟没还浮。羁望伤千里，长歌遣四愁。——唐代·马周《凌朝浮江旅思》
678  水楼一登眺，半出青林高。帟幕英僚敞，芳筵下客叨。 山藏伯禹穴，城压伍胥涛。今日观溟涨，垂纶学钓鳌。——唐代·孟浩然《与杭州薛司户登樟亭楼作》
679  谷口来相访，空斋不见君。涧花然暮雨，潭树暖春云。门径稀人迹，檐峰下鹿群。衣裳与枕席，山霭碧氛氲。——唐代·岑参《高冠谷口招郑鄠》
680  匹马行将久，征途去转难。不知边地别，只讶客衣单。溪冷泉声苦，山空木叶干。莫言关塞极，云雪尚漫漫。古镇青山口，寒风落日时。岩峦鸟不过，冰雪马堪迟。出塞应无策，还家赖有期。东山足松桂，归去结茅茨。登顿驱征骑，栖迟愧宝刀。远行今若此，微禄果徒劳。绝坂水连下，群峰云共高。自堪成白首，何事一青袍。——唐代·高适《使青夷军入居庸三首》
681  九疑浚倾奔，临源委萦回。会合属空旷，泓澄停风雷。高馆轩霞表，危楼临山隈。兹辰始澄霁，纤云尽褰开。天秋日正中，水碧无尘埃。杳杳渔父吟，叫叫羁鸿哀。境胜岂不豫，虑分固难裁。升高欲自舒，弥使远念来。归流驶且广，泛舟绝沿洄。——唐代·柳宗元《湘口馆潇湘二水所会》
682  新沐换轻帻，晓池风露清。自谐尘外意，况与幽人行。霞散众山迥，天高数雁鸣。机心付当路，聊适羲皇情。——唐代·柳宗元《旦携谢山人至愚池》
683  残腊泛舟何处好？最多吟兴是潇湘。就船买得鱼偏美，踏雪沽来酒倍香。猿到夜深啼岳麓，雁知春近别衡阳。与君剩采江山景，裁取新诗入帝乡。——唐代·杜荀鹤《冬末同友人泛潇湘》
684  绿荷舒卷凉风晓，红萼开萦紫菂重。游女汉皋争笑脸， 二妃湘浦并愁容。自含秋露贞姿结，不竞春妖冶态秾。 终恐玉京仙子识，却将归种碧池峰。——唐代·李绅《新楼诗二十首·重台莲》
685  别愁已万绪，离曲方三奏。远宦一辞乡，南天异风候。秦城岁芳老，越国春山秀。落日望寒涛，公门闭清昼。何用慰相思，裁书寄关右。——唐代·李益《送诸暨王主簿之任》
1  半朽临风树，多情立马人。开元一株柳，长庆二年春。——唐代·白居易《勤政楼西老柳》
2  一树春风万万枝，嫩于金色软于丝。永丰西角荒园里，尽日无人属阿谁。一树衰残委泥土，双枝荣耀植天庭。定知玄象今春后，柳宿光中添两星。——唐代·白居易《杨柳枝二首》
1  江南有丹橘，经冬犹绿林。岂伊地气暖？自有岁寒心。可以荐嘉客，奈何阻重深。运命惟所遇，循环不可寻。徒言树桃李，此木岂无阴？——唐代·张九龄《感遇·江南有丹橘》
2  吹我庭前柏树枝。树坚不怕风吹动，节操棱棱还自持，冰霜历尽心不移。况复阳和景渐宜，闲花野草尚葳蕤，风吹柏枝将何为？北风吹，能几时？——明代·于谦《北风吹》
1  泉眼无声惜细流，树阴照水爱晴柔。小荷才露尖尖角，早有蜻蜓立上头。——宋代·杨万里《小池》
2  故人西辞黄鹤楼，烟花三月下扬州。孤帆远影碧空尽，唯见长江天际流。 ——唐代·李白《黄鹤楼送孟浩然之广陵》
3  李白乘舟将欲行，忽闻岸上踏歌声。桃花潭水深千尺，不及汪伦送我情。——唐代·李白《赠汪伦》
4  一道残阳铺水中，半江瑟瑟半江红。可怜九月初三夜，露似真珠月似弓。——唐代·白居易《暮江吟》
5  竹外桃花三两枝，春江水暖鸭先知。蒌蒿满地芦芽短，正是河豚欲上时。两两归鸿欲破群，依依还似北归人。遥知朔漠多风雪，更待江南半月春。——宋代·苏轼《惠崇春江晚景二首》
6  移舟泊烟渚，日暮客愁新。野旷天低树，江清月近人。——唐代·孟浩然《宿建德江》
7  八月湖水平，涵虚混太清。气蒸云梦泽，波撼岳阳城。欲济无舟楫，端居耻圣明。坐观垂钓者，徒有羡鱼情。——唐代·孟浩然《望洞庭湖赠张丞相》
8  隐隐飞桥隔野烟，石矶西畔问渔船。 桃花尽日随流水，洞在清溪何处边。——唐代·张旭《桃花溪》
9  风回云断雨初晴，返照湖边暖复明。乱点碎红山杏发，平铺新绿水蘋生。翅低白雁飞仍重，舌涩黄鹂语未成。不道江南春不好，年年衰病减心情。——唐代·白居易《南湖早春》
10  昨夜江边春水生，艨艟巨舰一毛轻。向来枉费推移力，此日中流自在行。——宋代·朱熹《活水亭观书有感二首·其二》
11  溪水无情似有情，入山三日得同行。岭头便是分头处，惜别潺湲一夜声。——唐代·温庭筠《过分水岭》
12  为人性僻耽佳句，语不惊人死不休。老去诗篇浑漫与，春来花鸟莫深愁。新添水槛供垂钓，故着浮槎替入舟。焉得思如陶谢手，令渠述作与同游。——唐代·杜甫《江上值水如海势聊短述》
13  两岸舟船各背驰，波痕交涉亦难为。只余鸥鹭无拘管，北去南来自在飞。——宋代·杨万里《初入淮河四绝句·其三》
14  山暝闻猿愁，沧江急夜流。风鸣两岸叶，月照一孤舟。建德非吾土，维扬忆旧游。还将两行泪，遥寄海西头。——唐代·孟浩然《宿桐庐江寄广陵旧游》
15  扬之水，白石凿凿。素衣朱襮，从子于沃。既见君子，云何不乐？扬之水，白石皓皓。素衣朱绣，从子于鹄。既见君子，云何其忧？扬之水，白石粼粼。我闻有命，不敢以告人。——先秦·佚名《唐风·扬之水》
16  清溪清我心，水色异诸水。借问新安江，见底何如此。人行明镜中，鸟度屏风里。向晚猩猩啼，空悲远游子。——唐代·李白《清溪行》
17  少陵野老吞声哭，春日潜行曲江曲。江头宫殿锁千门，细柳新蒲为谁绿？忆昔霓旌下南苑，苑中万物生颜色。昭阳殿里第一人，同辇随君侍君侧。辇前才人带弓箭，白马嚼啮黄金勒。翻身向天仰射云，一笑正坠双飞翼。明眸皓齿今何在？血污游魂归不得。清渭东流剑阁深，去住彼此无消息。人生有情泪沾臆，江水江花岂终极！黄昏胡骑尘满城，欲往城南望城北。——唐代·杜甫《哀江头》
18  借问剡中道，东南指越乡。舟从广陵去，水入会稽长。竹色溪下绿，荷花镜里香。辞君向天姥，拂石卧秋霜。——唐代·李白《别储邕之剡中》
19  晓风催我挂帆行，绿涨春芜岸欲平。长水塘南三日雨，菜花香过秀州城。——清代·查慎行《晓过鸳湖》
20  楚水清若空，遥将碧海通。人分千里外，兴在一杯中。谷鸟吟晴日，江猿啸晚风。平生不下泪，于此泣无穷。——唐代·李白《江夏别宋之悌》
21  泾溪石险人兢慎，终岁不闻倾覆人。却是平流无石处，时时闻说有沉沦。——唐代·杜荀鹤《泾溪》
22  条山苍，河水黄。浪波沄沄去，松柏在山冈。——唐代·韩愈《条山苍》
23  江路西南永，归流东北骛。天际识归舟，云中辨江树。旅思倦摇摇，孤游昔已屡。既欢怀禄情，复协沧洲趣。嚣尘自兹隔，赏心于此遇。虽无玄豹姿，终隐南山雾。——南北朝·谢朓《之宣城郡出新林浦向板桥》
24  思乐泮水，薄采其芹。鲁侯戾止，言观其旂。其旂茷茷，鸾声哕哕。无小无大，从公于迈。思乐泮水，薄采其藻。鲁侯戾止，其马蹻蹻。其马蹻蹻，其音昭昭。载色载笑，匪怒伊教。思乐泮水，薄采其茆。鲁侯戾止，在泮饮酒。既饮旨酒，永锡难老。顺彼长道，屈此群丑。穆穆鲁侯，敬明其德。敬慎威仪，维民之则。允文允武，昭假烈祖。靡有不孝，自求伊祜。明明鲁侯，克明其德。既作泮宫，淮夷攸服。矫矫虎臣，在泮献馘。淑问如皋陶，在泮献囚。济济多士，克广德心。桓桓于征，狄彼东南。烝烝皇皇，不吴不扬。不告于訩，在泮献功。角弓其觩。束矢其搜。戎车孔博。徒御无斁。既克淮夷，孔淑不逆。式固尔犹，淮夷卒获。翩彼飞鸮，集于泮林。食我桑gt;，怀我好音。憬彼淮夷，来献其琛。元龟象齿，大赂南金。——先秦·佚名《鲁颂·泮水》
25  凿崖泄奔湍，古称神禹迹。夜喧山门店，独宿不安席。水性自云静，石中本无声；如何两相激，雷转空山惊？贻之道门归，了此物我情。——唐代·韦应物《听嘉陵江水声寄深上人》
26  洞庭春溜满，平湖锦帆张。沅水桃花色，湘流杜若香。穴去茅山近，江连巫峡长。带天澄迥碧，映日动浮光。行舟逗远树，度鸟息危樯。滔滔不可测，一苇讵能航？——南北朝·阴铿《渡青草湖》
27  早是他乡值早秋，江亭明月带江流。已觉逝川伤别念，复看津树隐离舟。归舟归骑俨成行，江南江北互相望。谁谓波澜才一水，已觉山川是两乡。——唐代·王勃《秋江送别二首》
28  北望燕云不尽头，大江东去水悠悠。夕阳一片寒鸦外，目断东南四百州。——宋代·汪元量《湖州歌·其六》
29  长风霾云莽千里，云气蓬蓬天冒水。风收云散波乍平，倒转青天作湖底。初看落日沉波红，素月欲升天敛容。舟人回首尽东望，吞吐故在冯夷宫。须臾忽自波心上，镜面横开十余丈。月光浸水水浸天，一派空明互回荡。此时骊龙潜最深，目炫不得衔珠吟。巨鱼无知作腾踔，鳞甲一动千黄金。人间此境知难必，快意翻从偶然得。遥闻渔父唱歌来，始觉中秋是今夕。——清代·查慎行《中秋夜洞庭湖对月歌》
30  九春开上节，千门敞夜扉。兰灯吐新焰，桂魄朗圆辉。送酒惟须满，流杯不用稀。务使霞浆兴，方乘泛洛归。——唐代·武则天《早春夜宴》
31  神女殁幽境，汤池流大川。阴阳结炎炭，造化开灵泉。地底烁朱火，沙旁歊素烟。沸珠跃明月，皎镜涵空天。气浮兰芳满，色涨桃花然。精览万殊入，潜行七泽连。愈疾功莫尚，变盈道乃全。濯缨掬清泚，晞发弄潺湲。散下楚王国，分浇宋玉田。可以奉巡幸，奈何隔穷偏。独随朝宗水，赴海输微涓。——唐代·李白《安州应城玉女汤作》
32  涩滩鸣嘈嘈，两山足猿猱。白波若卷雪，侧足不容舠。渔子与舟人，撑折万张篙。——唐代·李白《下泾县陵阳溪至涩滩》
33  悠悠清江水，水落沙屿出。回潭石下深，绿筱岸傍密。 鲛人潜不见，渔父歌自逸。忆与君别时，泛舟如昨日。 夕阳开返照，中坐兴非一。南望鹿门山，归来恨如失。——唐代·孟浩然《登江中孤屿赠白云先生王迥》
34  浩浩复汤汤，滩声抑更扬。奔流疑激电，惊浪似浮霜。梦觉灯生晕，宵残雨送凉。如何连晓语，只是说家乡？——唐代·韩愈《宿龙宫滩》
35  清溪一道穿桃李，演漾绿蒲涵白芷。溪上人家凡几家，落花半落东流水。蹴踘屡过飞鸟上，秋千竞出垂杨里。少年分日作遨游，不用清明兼上巳。——唐代·王维《寒食城东即事》
36  渭水东流去，何时到雍州？凭添两行泪，寄向故园流。——唐代·岑参《西过渭州见渭水思秦川》
37  百里闻雷震，鸣弦暂辍弹。府中连骑出，江上待潮观。照日秋云迥，浮天渤澥宽。惊涛来似雪，一座凛生寒。——唐代·孟浩然《与颜钱塘登障楼望潮作》
1  谁谓尔无羊？三百维群。谁谓尔无牛？九十其犉。尔羊来思，其角濈濈。尔牛来思，其耳湿湿。或降于阿，或饮于池，或寝或讹。尔牧来思，何蓑何笠，或负其餱。三十维物，尔牲则具。尔牧来思，以薪以蒸，以雌以雄。尔羊来思，矜矜兢兢，不骞不崩。麾之以肱，毕来既升。牧人乃梦，众维鱼矣，旐维旟矣，大人占之；众维鱼矣，实维丰年；旐维旟矣，室家溱溱。——先秦·佚名《无羊》
1  春江潮水连海平，海上明月共潮生。滟滟随波千万里，何处春江无月明!江流宛转绕芳甸，月照花林皆似霰;空里流霜不觉飞，汀上白沙看不见。江天一色无纤尘，皎皎空中孤月轮。江畔何人初见月？江月何年初照人？人生代代无穷已，江月年年望相似。&望相似 一作：只相似&不知江月待何人，但见长江送流水。白云一片去悠悠，青枫浦上不胜愁。谁家今夜扁舟子？何处相思明月楼？可怜楼上月徘徊，应照离人妆镜台。玉户帘中卷不去，捣衣砧上拂还来。此时相望不相闻，愿逐月华流照君。鸿雁长飞光不度，鱼龙潜跃水成文。昨夜闲潭梦落花，可怜春半不还家。江水流春去欲尽，江潭落月复西斜。斜月沉沉藏海雾，碣石潇湘无限路。不知乘月几人归，落月摇情满江树。&落月 一作：落花&——唐代·张若虚《春江花月夜》
2  黄四娘家花满蹊，千朵万朵压枝低。留连戏蝶时时舞，自在娇莺恰恰啼。——唐代·杜甫《江畔独步寻花·其六》
3  篱落疏疏一径深，树头花落未成阴。儿童急走追黄蝶，飞入菜花无处寻。——宋代·杨万里《宿新市徐公店》
4  花开不并百花丛，独立疏篱趣未穷。宁可枝头抱香死，何曾吹落北风中。——宋代·郑思肖《寒菊》
5  风雨端阳生晦冥，汨罗无处吊英灵。海榴花发应相笑，无酒渊明亦独醒。——元代·贝琼《己酉端午》
6  人间四月芳菲尽，山寺桃花始盛开。 长恨春归无觅处，不知转入此中来。——唐代·白居易《大林寺桃花》
7  江上被花恼不彻，无处告诉只颠狂。走觅南邻爱酒伴，经旬出饮独空床。稠花乱蕊畏江滨，行步欹危实怕春。&畏 一作：裹）诗酒尚堪驱使在，未须料理白头人。江深竹静两三家，多事红花映白花。报答春光知有处，应须美酒送生涯。东望少城花满烟，百花高楼更可怜。谁能载酒开金盏，唤取佳人舞绣筵。黄师塔前江水东，春光懒困倚微风。桃花一簇开无主，可爱深红爱浅红？黄四娘家花满蹊，千朵万朵压枝低。留连戏蝶时时舞，自在娇莺恰恰啼。不是爱花即欲死，只恐花尽老相催。繁枝容易纷纷落，嫩蕊商量细细开。——唐代·杜甫《江畔独步寻花七绝句》
8  洛阳城东桃李花，飞来飞去落谁家？洛阳女儿惜颜色，坐见落花长叹息。今年花落颜色改，明年花开复谁在？已见松柏摧为薪，更闻桑田变成海。古人无复洛城东，今人还对落花风。年年岁岁花相似，岁岁年年人不同。寄言全盛红颜子，应怜半死白头翁。此翁白头真可怜，伊昔红颜美少年。公子王孙芳树下，清歌妙舞落花前。光禄池台文锦绣，将军楼阁画神仙。一朝卧病无相识，三春行乐在谁边？宛转蛾眉能几时？须臾鹤发乱如丝。但看古来歌舞地，唯有黄昏鸟雀悲。——唐代·刘希夷《代悲白头翁》
9  木末芙蓉花，山中发红萼。涧户寂无人，纷纷开且落。——唐代·王维《辛夷坞》
10  枝间新绿一重重， 小蕾深藏数点红。爱惜芳心莫轻吐， 且教桃李闹春风。——金朝·元好问《同儿辈赋未开海棠》
11  晓迎秋露一枝新，不占园中最上春。桃李无言又何在，向风偏笑艳阳人。——唐代·杜牧《紫薇花》
12  花谢花飞花满天，红消香断有谁怜？游丝软系飘春榭，落絮轻沾扑绣帘。闺中女儿惜春暮，愁绪满怀无释处。手把花锄出绣帘，忍踏落花来复去。柳丝榆荚自芳菲，不管桃飘与李飞；桃李明年能再发，明年闺中知有谁？三月香巢已垒成，梁间燕子太无情！明年花发虽可啄，却不道人去梁空巢也倾。一年三百六十日，风刀霜剑严相逼；明媚鲜妍能几时，一朝漂泊难寻觅。花开易见落难寻，阶前愁杀葬花人，独倚花锄泪暗洒，洒上空枝见血痕。杜鹃无语正黄昏，荷锄归去掩重门；青灯照壁人初睡，冷雨敲窗被未温。怪奴底事倍伤神？半为怜春半恼春。怜春忽至恼忽去，至又无言去未闻。昨宵庭外悲歌发，知是花魂与鸟魂？花魂鸟魂总难留，鸟自无言花自羞；愿侬此日生双翼，随花飞到天尽头。天尽头，何处有香丘？未若锦囊收艳骨，一抔净土掩风流。质本洁来还洁去，强于污淖陷渠沟。尔今死去侬收葬，未卜侬身何日丧？侬今葬花人笑痴，他年葬侬知是谁？试看春残花渐落，便是红颜老死时；一朝春尽红颜老，花落人亡两不知！——程高通行本花谢花飞飞满天，红消香断有谁怜？游丝软系飘春榭，落絮轻沾扑绣帘。闺中女儿惜春暮，愁绪满怀无释处。手把花锄出绣帘，忍踏落花来复去？柳丝榆荚自芳菲，不管桃飘与李飞。桃李明年能再发，明年闺中知有谁？三月香巢已垒成，梁间燕子太无情！明年花发虽可啄，却不道人去梁空巢也倾。一年三百六十日，风刀霜剑严相逼。明媚鲜妍能几时？一朝漂泊难寻觅。花开易见落难寻，阶前闷死葬花人。独倚花锄泪暗洒，洒上空枝见血痕。杜鹃无语正黄昏，荷锄归去掩重门。青灯照壁人初睡，冷雨敲窗被未温。怪奴底事倍伤神？半为怜春半恼春。怜春忽至恼忽去，至又无言去不闻。昨宵庭外悲歌发，知是花魂与鸟魂。花魂鸟魂总难留，鸟自无言花自羞。愿奴胁下生双翼，随花飞到天尽头。天尽头，何处有香丘？未若锦囊收艳骨，一抷净土掩风流！质本洁来还洁去，强于污淖陷渠沟。尔今死去侬收葬，未卜侬身何日丧？侬今葬花人笑痴，他年葬侬知有谁？试看春残花渐落，便是红颜老死时。一朝春尽红颜老，花落人亡两不知！——甲戌本花谢花飞花满天，红消香断有谁怜？游丝软系飘春榭，落絮轻沾扑绣帘。帘中女儿惜春莫，愁绪满怀无处诉。手把花锄出绣帘，忍踏落花来复去？柳丝榆荚自芳菲，不管桃飘与柳飞。桃李明年能再发，明岁闺中知有谁？三月香巢已垒成，梁间燕子太无情！明年花发虽可啄，却不道人去梁空巢也倾。一年三百六十日，风刀霜剑严相逼。明媚鲜妍能几时？一朝漂泊难寻觅。花开易见落难寻，阶前闷杀葬花人。独把香锄泪暗洒，洒上花枝见血痕。杜鹃无语正黄昏，荷锄归去掩重门。青灯照壁人初睡，冷雨敲窗被未温。怪奴底事倍伤神？半为怜春半恼春。怜春忽至恼忽去，至又无言去不闻。昨宵庭外悲歌发，知是花魂与鸟魂。花魂鸟魂总难留，鸟自无言花自羞。愿奴胁下生双翼，随花飞落天尽头。天尽头，何处有香丘？未若锦囊收艳骨，一抔冷土掩风流。质本洁来还洁去，强于污淖陷渠沟。尔今死去奴收葬，未卜奴身何日亡？奴今葬花人笑痴，他年葬奴知是谁？试看春残花渐落，便是红颜老死时！一朝春尽红颜老，花落人亡两不知。——周汝昌校本——清代·曹雪芹《葬花吟》
13  四月清和雨乍晴，南山当户转分明。更无柳絮因风起，惟有葵花向日倾。——宋代·司马光《客中初夏》
14  雨过横塘水满堤，乱山高下路东西。一番桃李花开尽，惟有青青草色齐。——宋代·曾巩《城南》
15  寒夜客来茶当酒，竹炉汤沸火初红。寻常一样窗前月，才有梅花便不同。——宋代·杜耒《寒夜》
16  连理枝头花正开，妒花风雨便相催。愿教青帝常为主，莫遣纷纷点翠苔。——宋代·朱淑真《落花》
17  桃花浅深处，似匀深浅妆。春风助肠断，吹落白衣裳。——唐代·元稹《桃花》
18  名花倾国两相欢，常得君王带笑看。解释春风无限恨，沉香亭北倚栏杆。——唐代·李白《清平调·名花倾国两相欢》
19  庭中有奇树，绿叶发华滋。攀条折其荣，将以遗所思。馨香盈怀袖，路远莫致之。此物何足贵，但感别经时。——两汉·佚名《庭中有奇树》
20  一枝红杏出墙头，墙外行人正独愁。长得看来犹有恨，可堪逢处更难留！林空色暝莺先到，春浅香寒蝶未游。更忆帝乡千万树，澹烟笼日暗神州。——唐代·吴融《途中见杏花》
21  高阁客竟去，小园花乱飞。参差连曲陌，迢递送斜晖。 肠断未忍扫，眼穿仍欲归。芳心向春尽，所得是沾衣。——唐代·李商隐《落花》
22  丽宇芳林对高阁，新装艳质本倾城。映户凝娇乍不进，出帷含态笑相迎。妖姬脸似花含露，玉树流光照后庭。花开花落不长久，落红满地归寂中。——南北朝·陈叔宝《玉树后庭花》
23  身在千山顶上头，突岩深缝妙香稠。非无脚下浮云闹，来不相知去不留。——清代·郑燮《题画兰》
24  春风先发苑中梅，樱杏桃梨次第开。 荠花榆荚深村里，亦道春风为我来。——唐代·白居易《春风》
25  云物凄凉拂曙流，汉家宫阙动高秋。残星几点雁横塞，长笛一声人倚楼。紫艳半开篱菊静，红衣落尽渚莲愁。鲈鱼正美不归去，空戴南冠学楚囚。——唐代·赵嘏《长安晚秋》
26  名花倾国两相欢，长得君王带笑看。解释春风无限恨，沉香亭北倚阑干。——唐代·李白《清平调·其三》
27  枣花至小能成实，桑叶虽柔解吐丝。堪笑牡丹如斗大，不成一事又空枝。——宋代·王溥《咏牡丹》
28  一春略无十日晴，处处浮云将雨行。野田春水碧于镜，人影渡傍鸥不惊。桃花嫣然出篱笑，似开未开最有情。茅茨烟暝客衣湿，破梦午鸡啼一声。——宋代·汪藻《春日》
29  坠素翻红各自伤，青楼烟雨忍相忘。将飞更作回风舞，已落犹成半面妆。沧海客归珠有泪，章台人去骨遗香。可能无意传双蝶，尽付芳心与蜜房。——宋代·宋祁《落花》
30  落花落，落花纷漠漠。绿叶青跗映丹萼，与君裴回上金阁。影拂妆阶玳瑁筵，香飘舞馆茱萸幕。落花飞，燎乱入中帷。落花春正满，春人归不归。落花度，氛氲绕高树。落花春已繁，春人春不顾。绮阁青台静且闲，罗袂红巾复往还。盛年不再得，高枝难重攀。试复旦游落花里，暮宿落花间。与君落花院，台上起双鬟。——唐代·王勃《落花落》
31  酒未开樽句未裁，寻春问腊到蓬莱。不求大士瓶中露，为乞孀娥槛外梅。入世冷挑红雪去，离尘香割紫云来。槎枒谁惜诗肩瘦，衣上犹沾佛院苔。——清代·曹雪芹《访妙玉乞红梅》
32  明朝游上苑，火速报春知。花须连夜发，莫待晓风吹。——唐代·武则天《腊日宣诏幸上苑》
33  借问剡中道，东南指越乡。舟从广陵去，水入会稽长。竹色溪下绿，荷花镜里香。辞君向天姥，拂石卧秋霜。——唐代·李白《别储邕之剡中》
34  裳裳者华，其叶湑兮。我觏之子，我心写兮。我心写兮，是以有誉处兮。裳裳者华，芸其黄矣。我觏之子，维其有章矣。维其有章矣，是以有庆矣。裳裳者华，或黄或白。我觏之子，乘其四骆。乘其四骆，六辔沃若。左之左之，君子宜之。右之右之，君子有之。维其有之，是以似之。——先秦·佚名《裳裳者华》
35  露凝霜重渐倾欹，宴赏才过小雪时。蒂有余香金淡泊，枝无全叶翠离披。半床落月蛩声病，万里寒云雁阵迟。明岁秋风知再会，暂时分手莫相思。——清代·曹雪芹《残菊》
36  樱桃花，一枝两枝千万朵。花砖曾立摘花人，窣破罗裙红似火。——唐代·元稹《樱桃花》
37  帝城春欲暮，喧喧车马度。共道牡丹时，相随买花去。贵贱无常价，酬直看花数。灼灼百朵红，戋戋五束素。上张幄幕庇，旁织巴篱护。水洒复泥封，移来色如故。家家习为俗，人人迷不悟。有一田舍翁，偶来买花处。低头独长叹，此叹无人喻。一丛深色花，十户中人赋。——唐代·白居易《买花》
38  珍重芳姿昼掩门，自携手瓮灌苔盆。胭脂洗出秋阶影，冰雪招来露砌魂。淡极始知花更艳，愁多焉得玉无痕。欲偿白帝宜清洁，不语婷婷日又昏。——清代·曹雪芹《薛宝钗咏白海棠》
39  白梅懒赋赋红梅，逞艳先迎醉眼开。冻脸有痕皆是血，酸心无恨亦成灰。误吞丹药移真骨，偷下瑶池脱旧胎。江北江南春灿烂，寄言蜂蝶漫疑猜。（出自《红楼梦》第五十回。）——清代·曹雪芹《咏红梅花得“梅”字》
40  夏条绿已密，朱萼缀明鲜。炎炎日正午，灼灼火俱燃。翻风适自乱，照水复成妍。归视窗间字，荧煌满眼前。——唐代·韦应物《夏花明》
41  凌波仙子生尘袜，水上轻盈步微月。是谁招此断肠魂，种作寒花寄愁绝。含香体素欲倾城，山矾是弟梅是兄。坐对真成被花恼，出门一笑大江横。——宋代·黄庭坚《王充道送水仙花五十支》
42  苍茫沙嘴鹭鸶眠，片水无痕浸碧天。最爱芦花经雨后，一蓬烟火饭鱼船。——宋代·林逋《咏秋江》
43  桃未芳菲杏未红，冲寒先喜笑东风。魂飞庾岭春难辨，霞隔罗浮梦未通。绿萼添妆融宝炬，缟仙扶醉跨残虹。看来岂是寻常色，浓淡由他冰雪中。（出自《红楼梦》第五十回。）——清代·曹雪芹《咏红梅花得“红”字》
44  疏是枝条艳是花，春妆儿女竞奢华。闲庭曲槛无余雪，流水空山有落霞。幽梦冷随红袖笛，游仙香泛绛河槎。前身定是瑶台种，无复相疑色相差。（出自《红楼梦》第五十回。）——清代·曹雪芹《咏红梅花得“花”字》
45  此花名价别，开艳益皇都。香遍苓菱死，红烧踯躅枯。 软光笼细脉，妖色暖鲜肤。满蕊攒黄粉，含棱缕绛苏。 好和薰御服，堪画入宫图。晚态愁新妇，残妆望病夫。 教人知个数，留客赏斯须。一夜轻风起，千金买亦无。——唐代·王建《赏牡丹》
46  蜀国曾闻子规鸟，宣城又见杜鹃花。一叫一回肠一断，三春三月忆三巴。——唐代·李白《宣城见杜鹃花》
47  西郊落花天下奇，古人但赋伤春诗。西郊车马一朝尽，定庵先生沽酒来赏之。先生探春人不觉，先生送春人又嗤。呼朋亦得三四子，出城失色神皆痴。如钱塘潮夜澎湃，如昆阳战晨披靡；如八万四千天女洗脸罢，齐向此地倾胭脂。奇龙怪凤爱漂泊，琴高之鲤何反欲上天为？玉皇宫中空若洗，三十六界无一青蛾眉。又如先生平生之忧患，恍惚怪诞百出无穷期。先生读书尽三藏，最喜维摩卷里多清词。又闻净土落花深四寸，瞑目观赏尤神驰。西方净国未可到，下笔绮语何漓漓！安得树有不尽之花更雨新好者，三百六十日长是落花时。——清代·龚自珍《西郊落花歌》
48  长林众草入秋荒，独有幽姿逗晚香。每向风前堪寄傲，几因霜后欲留芳。名流赏鉴还堪佩，空谷知音品自扬。一种孤怀千古在，湘江词赋奏清商。——明代·静诺《咏秋兰》
49  夹岸复连沙，枝枝摇浪花。月明浑似雪，无处认渔家。——唐代·雍裕之《芦花》
50  和烟和露一丛花，担入宫城许史家。惆怅东风无处说，不教闲地著春华。——唐代·吴融《卖花翁》
51  和烟和露一丛花，担入宫城许史家。惆怅东风无处说，不教闲地著春华。——唐代·吴融《卖花翁》
52  开从绿条上，散逐香风远。故取花落时，悠扬占春晚。 轻飞不假风，轻落不委地。撩乱舞晴空，发人无限思。 晴天闇闇雪，来送青春暮。无意似多情，千家万家去。——唐代·刘禹锡《柳花词三首》
53  幸与松筠相近栽，不随桃李一时开。杏园岂敢妨君去，未有花时且看来。——唐代·白居易《代迎春花招刘郎中》
54  冬青花，花时一日肠九折。隔江风雨晴影空，五月深山护微雪。石根云气龙所藏，寻常蝼蚁不敢穴。移来此种非人间，曾识万年觞底月。蜀魂飞绕百鸟臣，夜半一声山竹裂。——宋代·林景熙《冬青花》
55  临风兴叹落花频，芳意潜消又一春。应为价高人不问，却缘香甚蝶难亲。红英只称生宫里，翠叶那堪染路尘。及至移根上林苑，王孙方恨买无因。——唐代·鱼玄机《卖残牡丹》
56  世人种桃李，皆在金张门。攀折争捷径，及此春风暄。一朝天霜下，荣耀难久存。安知南山桂，绿叶垂芳根。清阴亦可托，何惜树君园。——唐代·李白《咏桂》
57  紫萼扶千蕊，黄须照万花。忽疑行暮雨，何事入朝霞。恐是潘安县，堪留卫玠车。深知好颜色，莫作委泥沙。——唐代·杜甫《花底》
58  花气霭芳芬，翠幕重帘不染尘。梦里真香通鼻观，氤氲。不是婷婷倩女魂。细蕊缀纷纷，淡粉轻脂最可人。懒与凡葩争艳冶，清新。赢得嘉名自冠群。——清代·顾太清《南乡子·咏瑞香》
59  寻得桃源好避秦，桃红又是一年春。花飞莫遣随流水，怕有渔郎来问津。——宋代·谢枋得《庆庵寺桃花》
60  真宰偏饶丽景家，当春盘出带根霞。 从开一朵朝衣色，免踏尘埃看杂花。——唐代·章孝标《刘侍中宅盘花紫蔷薇》
61  北斗南回春物老，红英落尽绿尚早。韶风澹荡无所依，偏惜垂杨作春好。此时可怜杨柳花，萦盈艳曳满人家。人家女儿出罗幕，静扫玉庭待花落。宝环纤手捧更飞，翠羽轻裾承不著。历历瑶琴舞态陈，霏红拂黛怜玉人。东园桃李芳已歇，独有杨花娇暮春。——唐代·杨巨源《杨花落》
62  庭前甘菊移时晚，青蕊重阳不堪摘。明日萧条醉尽醒，残花烂熳开何益？篱边野外多众芳，采撷细琐升中堂。念兹空长大枝叶，结根失所缠风霜。——唐代·杜甫《叹庭前甘菊花》
63  深院无人帘幕垂，玉英翠羽灿芳枝。世间颜色难相似，淡月初残未坠时。冰玉风姿照座骞，炎方相遇且相宽。纻衣缟带平生志，正念幽人尚素冠。阻涉鲸波寇盗森，中原回首涕沾襟。清愁万斛无消处，赖有幽花慰客心。——宋代·李纲《渡海至琼管天宁寺咏阇提花三首》
64  欲讯秋情众莫知，喃喃负手叩东篱。孤标傲世偕谁隐，一样花开为底迟？圃露庭霜何寂寞，鸿归蛩病可相思？休言举世无谈者，解语何妨话片时。——清代·曹雪芹《问菊》
65  昨日一花开，今日一花开。今日花正好，昨日花已老。始知人老不如花，可惜落花君莫扫。人生不得长少年，莫惜床头沽酒钱。请君有钱向酒家，君不见，蜀葵花。——唐代·岑参《蜀葵花歌》
66  长安豪贵惜春残，争玩街西紫牡丹。 别有玉盘承露冷，无人起就月中看。——唐代·卢纶《裴给事宅白牡丹》
67  下苑他年未可追，西州今日忽相期。水亭暮雨寒犹在，罗荐春香暖不知。舞蝶殷勤收落蕊，有人惆怅卧遥帷。章台街里芳菲伴，且问宫腰损几枝？浪笑榴花不及春，先期零落更愁人。玉盘迸泪伤心数，锦瑟惊弦破梦频。万里重阴非旧圃，一年生意属流尘。前溪舞罢君回顾，并觉今朝粉态新。——唐代·李商隐《回中牡丹为雨所败二首》
68  无语与花别，细看枝上红。明年又相见，还恐是愁中。——唐代·任翻《惜花》
69  有美不自蔽，安能守孤根。盈盈湘西岸，秋至风霜繁。丽影别寒水，浓芳委前轩。芰荷谅难杂，反此生高原。——唐代·柳宗元《湘岸移木芙蓉植龙兴精舍》
70  赁宅得花饶，初开恐是妖。粉光深紫腻，肉色退红娇。且愿风留著，惟愁日炙燋。可怜零落蕊，收取作香烧。——唐代·王建《题所赁宅牡丹花》
71  园花笑芳年，池草艳春色。犹不如槿花，婵娟玉阶侧。 芬荣何夭促，零落在瞬息。岂若琼树枝，终岁长翕赩。——唐代·李白《咏槿》
1  茶。香叶，嫩芽。慕诗客，爱僧家。碾雕白玉，罗织红纱。铫煎黄蕊色，碗转曲尘花。夜后邀陪明月，晨前独对朝霞。洗尽古今人不倦，将知醉后岂堪夸。——唐代·元稹《一七令·茶》
2  坐酌泠泠水，看煎瑟瑟尘。无由持一碗，寄与爱茶人。——唐代·白居易《山泉煎茶有怀》
3  越人遗我剡溪茗，采得金牙爨金鼎。素瓷雪色缥沫香，何似诸仙琼蕊浆。一饮涤昏寐，情来朗爽满天地。 再饮清我神，忽如飞雨洒轻尘。三饮便得道，何须苦心破烦恼。此物清高世莫知，世人饮酒多自欺。愁看毕卓瓮间夜，笑向陶潜篱下时。崔侯啜之意不已，狂歌一曲惊人耳。孰知茶道全尔真，唯有丹丘得如此。——唐代·皎然《饮茶歌诮崔石使君》
4  遥闻境会茶山夜，珠翠歌钟俱绕身。盘下中分两州界，灯前各作一家春。青娥递舞应争妙，紫笋齐尝各斗新。自叹花时北窗下，蒲黄酒对病眠人。——唐代·白居易《夜闻贾常州崔湖州茶山境会亭欢宴》
1  离离原上草，一岁一枯荣。野火烧不尽，春风吹又生。远芳侵古道，晴翠接荒城。又送王孙去，萋萋满别情。——唐代·白居易《草》
2  雨过横塘水满堤，乱山高下路东西。一番桃李花开尽，惟有青青草色齐。——宋代·曾巩《城南》
3  天北天南绕路边，托根无处不延绵。萋萋总是无情物，吹绿东风又一年。——唐代·唐彦谦《春草》
1  团团离海角，渐渐入云衢。此夜一轮满，清光何处无！——明代·佚名《中秋玩月》
2  无赖诗魔昏晓侵，绕篱欹石自沉音。毫端蕴秀临霜写，口齿噙香对月吟。满纸自怜题素怨，片言谁解诉秋心？一从陶令评章后，千古高风说到今。——清代·曹雪芹《咏菊》
1  南有嘉鱼，烝然罩罩。君子有酒，嘉宾式燕以乐。南有嘉鱼，烝然汕汕。君子有酒，嘉宾式燕以衎。南有樛木，甘瓠累之。君子有酒，嘉宾式燕绥之。翩翩者鵻，烝然来思。君子有酒，嘉宾式燕又思。——先秦·佚名《南有嘉鱼》
2  湛湛露斯，匪阳不晞。厌厌夜饮，不醉无归。湛湛露斯，在彼丰草。厌厌夜饮，在宗载考。湛湛露斯，在彼杞棘。显允君子，莫不令德。其桐其椅，其实离离。岂弟君子，莫不令仪。——先秦·佚名《湛露》
3  鱼丽于罶，鲿鲨。君子有酒，旨且多。鱼丽于罶，鲂鳢。君子有酒，多且旨。鱼丽于罶，鰋鲤。君子有酒，旨且有。物其多矣，维其嘉矣！物其旨矣，维其偕矣！物其有矣，维其时矣！——先秦·佚名《鱼丽》
4  宾之初筵，左右秩秩。笾豆有楚，殽核维旅。酒既和旨，饮酒孔偕。钟鼓既设，举酬逸逸。大侯既抗，弓矢斯张。射夫既同，献尔发功。发彼有的，以祈尔爵。籥舞笙鼓，乐既和奏。烝衎烈祖，以洽百礼。百礼既至，有壬有林。锡尔纯嘏，子孙其湛。其湛曰乐，各奏尔能。宾载手仇，室人入又。酌彼康爵，以奏尔时。宾之初筵，温温其恭。其未醉止，威仪反反。曰既醉止，威仪幡幡。舍其坐迁，屡舞仙仙。其未醉止，威仪抑抑。曰既醉止，威仪怭怭。是曰既醉，不知其秩。宾既醉止，载号载呶。乱我笾豆，屡舞僛々。是曰既醉，不知其邮。侧弁之俄，屡舞傞傞。既醉而出，并受其福。醉而不出，是谓伐德。饮酒孔嘉，维其令仪。凡此饮酒，或醉或否。既立之监，或佐之史。彼醉不臧，不醉反耻。式勿从谓，无俾大怠。匪言勿言，匪由勿语。由醉之言，俾出童羖。三爵不识，矧敢多又。——先秦·佚名《宾之初筵》
1  清明时节雨纷纷，路上行人欲断魂。借问酒家何处有，牧童遥指杏花村。——唐代·杜牧《清明》
2  寒雨连江夜入吴，平明送客楚山孤。洛阳亲友如相问，一片冰心在玉壶。——唐代·王昌龄《芙蓉楼送辛渐》
3  好雨知时节，当春乃发生。随风潜入夜，润物细无声。野径云俱黑，江船火独明。晓看红湿处，花重锦官城。——唐代·杜甫《春夜喜雨》
4  君问归期未有期，巴山夜雨涨秋池。 何当共剪西窗烛，却话巴山夜雨时。——唐代·李商隐《夜雨寄北》
5  水光潋滟晴方好，山色空蒙雨亦奇。&蒙 通：濛&欲把西湖比西子，淡妆浓抹总相宜。&淡妆浓抹 一作：浓妆淡抹&——宋代·苏轼《饮湖上初晴后雨二首·其二》
6  天街小雨润如酥，草色遥看近却无。最是一年春好处，绝胜烟柳满皇都。——唐代·韩愈《早春呈水部张十八员外》
7  黑云翻墨未遮山，白雨跳珠乱入船。卷地风来忽吹散，望湖楼下水如天。——宋代·苏轼《六月二十七日望湖楼醉书》
8  黄梅时节家家雨，青草池塘处处蛙。有约不来过夜半，闲敲棋子落灯花。——宋代·赵师秀《约客》
9  古木阴中系短篷，杖藜扶我过桥东。沾衣欲湿杏花雨，吹面不寒杨柳风。——宋代·志南《绝句·古木阴中系短篷》
10  世味年来薄似纱，谁令骑马客京华。小楼一夜听春雨，深巷明朝卖杏花。矮纸斜行闲作草，晴窗细乳戏分茶。素衣莫起风尘叹，犹及清明可到家。——宋代·陆游《临安春雨初霁》
11  雨里鸡鸣一两家，竹溪村路板桥斜。妇姑相唤浴蚕去，闲看中庭栀子花。——唐代·王建《雨过山村》
12  一夕轻雷落万丝，霁光浮瓦碧参差。有情芍药含春泪，无力蔷薇卧晓枝。——宋代·秦观《春日》
13  风雨凄凄，鸡鸣喈喈。既见君子，云胡不夷。风雨潇潇，鸡鸣胶胶。既见君子，云胡不瘳。风雨如晦，鸡鸣不已。既见君子，云胡不喜。——先秦·佚名《风雨》
14  雨前初见花间蕊，雨后兼无叶里花。蛱蝶飞来过墙去，却疑春色在邻家。&版本一& 雨前初见花间蕊，雨后全无叶底花。蜂蝶纷纷过墙去，却疑春色在邻家。&版本二&——唐代·王驾《雨晴》
15  双飞燕子几时回？夹岸桃花蘸水开。春雨断桥人不渡，小舟撑出柳阴来。——宋代·徐俯《春游湖》
16  竹坞无尘水槛清，相思迢递隔重城。 秋阴不散霜飞晚，留得枯荷听雨声。——唐代·李商隐《宿骆氏亭寄怀崔雍崔衮》
17  衣上征尘杂酒痕，远游无处不消魂。此身合是诗人未？细雨骑驴入剑门。——宋代·陆游《剑门道中遇微雨》
18  怅卧新春白袷衣，白门寥落意多违。红楼隔雨相望冷，珠箔飘灯独自归。远路应悲春晼晚，残霄犹得梦依稀。玉珰缄札何由达，万里云罗一雁飞。——唐代·李商隐《春雨》
19  罩云飘远岫，喷雨泛长河。低飞昏岭腹，斜足洒岩阿。泫丛珠缔叶，起溜镜图波。濛柳添丝密，含吹织空罗。——唐代·李世民《咏雨》
20  去郭轩楹敞，无村眺望赊。澄江平少岸，幽树晚多花。细雨鱼儿出，微风燕子斜。城中十万户，此地两三家。蜀天常夜雨，江槛已朝晴。叶润林塘密，衣干枕席清。不堪祗老病，何得尚浮名。浅把涓涓酒，深凭送此生。——唐代·杜甫《水槛遣心二首》
21  漠漠秋云起，稍稍夜寒生。但觉衣裳湿，无点亦无声。——唐代·白居易《微雨夜行》
22  滞雨通宵又彻明，百忧如草雨中生。心关桂玉天难晓，运落风波梦亦惊。压树早鸦飞不散，到窗寒鼓湿无声。当年志气俱消尽，白发新添四五茎。——唐代·薛逢《长安夜雨》
23  风驱急雨洒高城，云压轻雷殷地声。雨过不知龙去处，一池草色万蛙鸣。——明代·刘基《五月十九日大雨》
24  水窗低傍画栏开，枕簟萧疏玉漏催。一夜雨声凉到梦，万荷叶上送秋来。——清代·陈文述《夏日杂诗》
25  咸阳桥上雨如悬，万点空濛隔钓船。还似洞庭春水色，晓云将入岳阳天。——唐代·温庭筠《咸阳值雨》
26  楚江微雨里，建业暮钟时。漠漠帆来重，冥冥鸟去迟。 海门深不见，浦树远含滋。相送情无限，沾襟比散丝。——唐代·韦应物《赋得暮雨送李胄》
27  回塘雨脚如缫丝，野禽不起沈鱼飞。耕蓑钓笠取未暇，秋田有望从淋漓。坐看黑云衔猛雨，喷洒前山此独晴。忽惊云雨在头上，却是山前晚照明。——唐代·崔道融《溪上遇雨二首》
28  春风倚棹阖闾城，水国春寒阴复晴。细雨湿衣看不见，闲花落地听无声。日斜江上孤帆影，草绿湖南万里情。东道若逢相识问，青袍今已误儒生。——唐代·刘长卿《别严士元》
29  荒烟凉雨助人悲，泪染衣襟不自知。除却春风沙际绿，一如看汝过江时。——宋代·王安石《送和甫至龙安微雨》
30  南京犀浦道，四月熟黄梅。湛湛长江去，冥冥细雨来。茅茨疏易湿，云雾密难开。竟日蛟龙喜，盘涡与岸回。——唐代·杜甫《梅雨》
31  游人脚底一声雷，满座顽云拨不开。天外黑风吹海立，浙东飞雨过江来。十分潋滟金樽凸，千杖敲铿羯鼓催。唤起谪仙泉洒面，倒倾鲛室泻琼瑰。——宋代·苏轼《有美堂暴雨》
32  风怒欲拔木，雨暴欲掀屋。风声翻海涛，雨点堕车轴。拄门那敢开，吹火不得烛。岂惟涨沟溪，势已卷平陆。辛勤蓺宿麦，所望明年熟；一饱正自艰，五穷故相逐。南邻更可念，布被冬未赎；明朝甑复空，母子相持哭。——宋代·陆游《十月二十八日风雨大作》
33  秋坐金张馆，繁阴昼不开。空烟迷雨色，萧飒望中来。翳翳昏垫苦，沉沉忧恨催。清秋何以慰，白酒盈吾杯。吟咏思管乐，此人已成灰。独酌聊自勉，谁贵经纶才。弹剑谢公子，无鱼良可哀。苦雨思白日，浮云何由卷。稷契和天人，阴阳乃骄蹇。秋霖剧倒井，昏雾横绝巘。欲往咫尺途，遂成山川限。潈潈奔溜闻，浩浩惊波转。泥沙塞中途，牛马不可辨。饥从漂母食，闲缀羽陵简。园家逢秋蔬，藜藿不满眼。蟏蛸结思幽，蟋蟀伤褊浅。厨灶无青烟，刀机生绿藓。投箸解鹔鹴，换酒醉北堂。丹徒布衣者，慷慨未可量。何时黄金盘，一斛荐槟榔。功成拂衣去，摇曳沧洲傍。——唐代·李白《玉真公主别馆苦雨赠卫尉张卿二首》
34  屏风围坐鬓毵毵，绛蜡摇光照莫酣。京国多年情尽改，忽听春雨忆江南。——元代·虞集《听雨》
35  苏秀道中，自七月二十五日夜大雨三日，秋苗以苏，喜而有作。一夕骄阳转作霖，梦回凉冷润衣襟。不愁屋漏床床湿，且喜溪流岸岸深。千里稻花应秀色，五更桐叶最佳音。无田似我犹欣舞，何况田间望岁心。——宋代·曾几《苏秀道中》
36  天缺西南江面清，纤云不动小滩横。墙头语鹊衣犹湿，楼外残雷气未平。尽取微凉供稳睡，急搜奇句报新晴。今宵绝胜无人共，卧看星河尽意明。——宋代·陈与义《雨晴》
37  小雨晨光内，初来叶上闻。雾交才洒地，风逆旋随云。暂起柴荆色，轻沾鸟兽群。麝香山一半，亭午未全分。——唐代·杜甫《晨雨》
38  雨中百草秋烂死，阶下决明颜色鲜。著叶满枝翠羽盖，开花无数黄金钱。凉风萧萧吹汝急，恐汝后时难独立。堂上书生空白头，临风三嗅馨香泣。阑风长雨秋纷纷，四海八荒同一云。去马来牛不复辨，浊泾清渭何当分？禾头生耳黍穗黑，农夫田妇无消息。城中斗米换衾禂，相许宁论两相值？长安布衣谁比数？反锁衡门守环堵。老夫不出长蓬蒿，稚子无忧走风雨。雨声飕飕催早寒，胡雁翅湿高飞难。秋来未曾见白日，泥污后土何时干？——唐代·杜甫《秋雨叹三首》
39  浩浩昊天，不骏其德。降丧饥馑，斩伐四国。旻天疾威，弗虑弗图。舍彼有罪，既伏其辜。若此无罪，沦胥以铺。周宗既灭，靡所止戾。正大夫离居，莫知我勚。三事大夫，莫肯夙夜。邦君诸侯，莫肯朝夕。庶曰式臧，覆出为恶。如何昊天，辟言不信。如彼行迈，则靡所臻。凡百君子，各敬尔身。胡不相畏，不畏于天？戎成不退，饥成不遂。曾我暬御，惨惨日瘁。凡百君子，莫肯用讯。听言则答，谮言则退。哀哉不能言，匪舌是出，维躬是瘁。哿矣能言，巧言如流，俾躬处休！维曰予仕，孔棘且殆。云不何使，得罪于天子；亦云可使，怨及朋友。谓尔迁于王都。曰予未有室家。鼠思泣血，无言不疾。昔尔出居，谁从作尔室？——先秦·佚名《雨无正》
40  梅实迎时雨，苍茫值晚春。愁深楚猿夜，梦断越鸡晨。海雾连南极，江云暗北津。素衣今尽化，非为帝京尘。——唐代·柳宗元《梅雨》
41  江上阴云锁梦魂，江边深夜舞刘琨。秋风万里芙蓉国，暮雨千家薜荔村。乡思不堪悲橘柚，旅游谁肯重王孙。渔人相见不相问，长笛一声归岛门。——唐代·谭用之《秋宿湘江遇雨》
42  和雨还穿户，经风忽过墙。虽缘草成质，不借月为光。解识幽人意，请今聊处囊。君看落空阔，何异大星芒。——清代·赵执信《萤火》
43  不堪红叶青苔地，又是凉风暮雨天。莫怪独吟秋思苦，比君校近二毛年。——唐代·白居易《秋雨中赠元九》
44  鸣雨既过渐细微，映空摇飏如丝飞。阶前短草泥不乱，院里长条风乍稀。舞石旋应将乳子，行云莫自湿仙衣。眼边江舸何匆促，未待安流逆浪归。——唐代·杜甫《雨不绝》
45  雨色秋来寒，风严清江爽。孤高绣衣人，潇洒青霞赏。 平生多感激，忠义非外奖。祸连积怨生，事及徂川往。 楚邦有壮士，鄢郢翻扫荡。申包哭秦庭，泣血将安仰。 鞭尸辱已及，堂上罗宿莽。颇似今之人，蟊贼陷忠谠。 渺然一水隔，何由税归鞅。日夕听猿怨，怀贤盈梦想。——唐代·李白《酬裴侍御对雨感时见赠》
46  自我来黄州，已过三寒食。年年欲惜春，春去不容惜。今年又苦雨，两月秋萧瑟。卧闻海棠花，泥污燕支雪。暗中偷负去，夜半真有力。何殊病少年，病起头已白。春江欲入户，雨势来不已。小屋如渔舟，濛濛水云里。空庖煮寒菜，破灶烧湿苇。那知是寒食，但见乌衔纸。君门深九重，坟墓在万里。也拟哭途穷，死灰吹不起。——宋代·苏轼《寒食雨二首》
47  一雨纵横亘二洲，浪淘天地入东流。却余人物淘难尽，又挟风雷作远游。——清代·梁启超《太平洋遇雨》
48  和气吹绿野，梅雨洒芳田。新流添旧涧，宿雾足朝烟。 雁湿行无次，花沾色更鲜。对此欣登岁，披襟弄五弦。——唐代·李世民《咏雨·其二》
49  乱云如兽出山前，细雨和风满渭川。 尽日空濛无所见，雁行斜去字联联。——唐代·韦庄《登咸阳县楼望雨》
1  北风卷地白草折，胡天八月即飞雪。忽如一夜春风来，千树万树梨花开。散入珠帘湿罗幕，狐裘不暖锦衾薄。将军角弓不得控，都护铁衣冷难着。瀚海阑干百丈冰，愁云惨淡万里凝。中军置酒饮归客，胡琴琵琶与羌笛。纷纷暮雪下辕门，风掣红旗冻不翻。轮台东门送君去，去时雪满天山路。山回路转不见君，雪上空留马行处。——唐代·岑参《白雪歌送武判官归京》
2  千山鸟飞绝，万径人踪灭。孤舟蓑笠翁，独钓寒江雪。——唐代·柳宗元《江雪》
3  两个黄鹂鸣翠柳，一行白鹭上青天。窗含西岭千秋雪，门泊东吴万里船。——唐代·杜甫《绝句》
4  新年都未有芳华，二月初惊见草芽。 白雪却嫌春色晚，故穿庭树作飞花。——唐代·韩愈《春雪》
5  梅雪争春未肯降，骚人搁笔费评章。梅须逊雪三分白，雪却输梅一段香。——宋代·卢梅坡《雪梅·其一》
6  北风吹雪四更初，嘉瑞天教及岁除。半盏屠苏犹未举，灯前小草写桃符。——宋代·陆游《除夜雪》
7  日暮苍山远，天寒白屋贫。柴门闻犬吠，风雪夜归人。——唐代·刘长卿《逢雪宿芙蓉山主人》
8  尽道丰年瑞，丰年事若何。长安有贫者，为瑞不宜多。——唐代·罗隐《雪》
9  已讶衾枕冷，复见窗户明。夜深知雪重，时闻折竹声。——唐代·白居易《夜雪》
10  五月天山雪，无花只有寒。笛中闻折柳，春色未曾看。晓战随金鼓，宵眠抱玉鞍。愿将腰下剑，直为斩楼兰。——唐代·李白《塞下曲六首·其一》
11  有梅无雪不精神，有雪无诗俗了人。日暮诗成天又雪，与梅并作十分春。——宋代·卢梅坡《雪梅·其二》
12  终南阴岭秀，积雪浮云端。林表明霁色，城中增暮寒。——唐代·祖咏《终南望余雪》
13  烛龙栖寒门，光曜犹旦开。日月照之何不及此？惟有北风号怒天上来。燕山雪花大如席，片片吹落轩辕台。幽州思妇十二月，停歌罢笑双蛾摧。倚门望行人，念君长城苦寒良可哀。别时提剑救边去，遗此虎文金鞞靫。中有一双白羽箭，蜘蛛结网生尘埃。箭空在，人今战死不复回。不忍见此物，焚之已成灰。黄河捧土尚可塞，北风雨雪恨难裁。——唐代·李白《北风行》
14  战哭多新鬼，愁吟独老翁。乱云低薄暮，急雪舞回风。瓢弃尊无绿，炉存火似红。数州消息断，愁坐正书空。——唐代·杜甫《对雪》
15  晨起开门雪满山，雪晴云淡日光寒。檐流未滴梅花冻，一种清孤不等闲。——清代·郑燮《山中雪后》
16  六出飞花入户时，坐看青竹变琼枝。如今好上高楼望，盖尽人间恶路岐。——唐代·高骈《对雪》
17  寒气先侵玉女扉，清光旋透省郎闱。梅花大庾岭头发，柳絮章台街里飞。欲舞定随曹植马，有情应湿谢庄衣。龙山万里无多远，留待行人二月归。旋扑珠帘过粉墙，轻于柳絮重于霜。已随江令夸琼树，又入卢家妒玉堂。侵夜可能争桂魄，忍寒应欲试梅妆。关河冻合东西路，肠断斑骓送陆郎。——唐代·李商隐《对雪二首》
18  雪散因和气，冰开得暖光。春销不得处，唯有鬓边霜。——唐代·白居易《早春》
19  飞雪带春风，徘徊乱绕空。君看似花处，偏在洛阳东。——唐代·刘方平《春雪》
20  沉沉更鼓急，渐渐人声绝。吹灯窗更明，月照一天雪。——清代·袁枚《十二月十五夜》
21  寒色孤村幕，悲风四野闻。溪深难受雪，山冻不流云。鸥鹭飞难辨，沙汀望莫分。野桥梅几树，并是白纷纷。——清代·洪升《雪望》
22  地白风色寒，雪花大如手。笑杀陶渊明，不饮杯中酒。 浪抚一张琴，虚栽五株柳。空负头上巾，吾于尔何有。——唐代·李白《嘲王历阳不肯饮酒》
23  只知逐胜忽忘寒，小立春风夕照间。最爱东山晴后雪，软红光里涌银山。群山雪不到新晴，多作泥融少作冰。最爱东山晴后雪，却愁宜看不宜登。——宋代·杨万里《雪后晚晴四山皆青惟东山全白赋最爱东山晴后雪二绝句》
24  关山虽胜路难堪，才上征鞍又解骖。十丈黄尘千尺雪，可知俱不似江南。——清代·吴伟业《阻雪》
25  冻云宵遍岭，素雪晓凝华。入牖千重碎，迎风一半斜。不妆空散粉，无树独飘花。萦空惭夕照，破彩谢晨霞。——唐代·李世民《望雪》
26  紫禁仙舆诘旦来，青旂遥倚望春台。 不知庭霰今朝落，疑是林花昨夜开。——唐代·宋之问《苑中遇雪应制》
27  斜日低山片月高，睡余行药绕江郊。霜风捣尽千林叶，闲倚筇枝数鹳巢。炙背檐前日似烘，暖醺醺后困蒙蒙。过门走马何官职，侧帽笼鞭战北风！屋上添高一把茅，密泥房壁似僧寮。从教屋外阴风吼，卧听篱头响玉箫。松节然膏当烛笼，凝烟如墨暗房栊；晚来拭净南窗纸，便觉斜阳一倍红。乾高寅缺筑牛宫，巵酒豚蹄酹土公。牯牸无瘟犊儿长，明年添种越城东。放船开看雪山晴，风定奇寒晚更凝。坐听一篙珠玉碎，不知湖面已成冰！拨雪挑来踏地菘，味如蜜藕更肥醲。朱门肉食无风味，只作寻常菜把供。榾柮无烟雪夜长，地炉煨酒暖如汤。莫嗔老妇无盘飣，笑指灰中芋栗香。煮酒春前腊后蒸，一年长飨瓮头清。廛居何似山居乐，秫米新来禁入城。黄纸蠲租白纸催，皂衣旁午下乡来。长官头脑冬烘甚，乞汝青钱买酒回。探梅公子款柴门，枝北枝南总未春；忽见小桃红似锦，却疑侬是武陵人。村巷冬年见俗情，邻翁讲礼拜柴荆。长衫布缕如霜雪，云是家机自织成。——宋代·范成大《冬日田园杂兴》
28  剑外从军远，无家与寄衣。散关三尺雪，回梦旧鸳机。——唐代·李商隐《悼伤后赴东蜀辟至散关遇雪》
29  寒更传晓箭，清镜览衰颜。隔牖风惊竹，开门雪满山。洒空深巷静，积素广庭闲。借问袁安舍，翛然尚闭关。——唐代·王维《冬晚对雪忆胡居士家》
30  风卷寒云暮雪晴，江烟洗尽柳条轻。檐前数片无人扫，又得书窗一夜明。——唐代·戎昱《霁雪》
31  长安大雪天，鸟雀难相觅。其中豪贵家，捣椒泥四壁。 到处爇红炉，周回下罗幂。暖手调金丝，蘸甲斟琼液。 醉唱玉尘飞，困融香汗滴。岂知饥寒人，手脚生皴劈。——唐代·张孜《雪诗》
32  春近寒虽转，梅舒雪尚飘。从风还共落，照日不俱销。叶开随足影，花多助重条。今来渐异昨，向晚判胜朝。——南北朝·阴铿《雪里梅花诗》
33  垂钓板桥东，雪压蓑衣冷。江寒水不流，鱼嚼梅花影。——清代·释敬安《题寒江钓雪图》
34  三月雪连夜，未应伤物华。只缘春欲尽，留著伴梨花。——唐代·温庭筠《嘲三月十八日雪》
35  竹树无声或有声，霏霏漠漠散还凝。岭梅谢后重妆蕊，岩水铺来却结冰。牢系鹿儿防猎客，满添茶鼎候吟僧。好将膏雨同功力，松径莓苔又一层。——唐代·杜荀鹤《春日山中对雪有作》
36  三日柴门拥不开，阶平庭满白皑皑。今朝蹋作琼瑶迹，为有诗从凤沼来。——唐代·柳宗元《酬王二十舍人雪中见寄》
37  同为懒慢园林客，共对萧条雨雪天。小酌酒巡销永夜，大开口笑送残年。久将时背成遗老，多被人呼作散仙。呼作散仙应有以，曾看东海变桑田。——唐代·白居易《雪夜小饮赠梦得》
38  倚杖望晴雪，溪云几万重。樵人归白屋，寒日下危峰。野火烧冈草，断烟生石松。却回山寺路，闻打暮天钟。——唐代·贾岛《雪晴晚望》
39  登车宿迁北，万顷铺琼田。墨云淇水光，上下玻璃天。六花时时飘，集我车上毡。左右拍手笑，翁似日鹤仙。失却翁白髯，顿觉翁少年。——宋代·陆文圭《宿迁道中遇雪》
40  日夕北风紧，寒林噤暮鸦。是谁谈佛法，真个坠天花。呵笔难临帖，敲床且煮茶。禅关堪早闭，应少客停车。——清代·大须《暮雪》
41  天山雪云常不开，千峰万岭雪崔嵬。北风夜卷赤亭口，一夜天山雪更厚。能兼汉月照银山，复逐胡风过铁关。交河城边鸟飞绝，轮台路上马蹄滑。晻霭寒氛万里凝，阑干阴崖千丈冰。将军狐裘卧不暖，都护宝刀冻欲断。正是天山雪下时，送君走马归京师。雪中何以赠君别，惟有青青松树枝。——唐代·岑参《天山雪歌送萧治归京》
42  乱飘僧舍茶烟湿，密洒歌楼酒力微。江上晚来堪画处，渔人披得一蓑归。——唐代·郑谷《雪中偶题》
1  殷其雷，在南山之阳。何斯违斯，莫敢或遑？振振君子，归哉归哉！殷其雷，在南山之侧。何斯违斯，莫敢遑息？振振君子，归哉归哉！殷其雷，在南山之下。何斯违斯，莫或遑处？振振君子，归哉归哉！——先秦·佚名《殷其雷》
1  八月秋高风怒号，卷我屋上三重茅。茅飞渡江洒江郊，高者挂罥长林梢，下者飘转沉塘坳。南村群童欺我老无力，忍能对面为盗贼，公然抱茅入竹去。唇焦口燥呼不得，归来倚杖自叹息。俄顷风定云墨色，秋天漠漠向昏黑。布衾多年冷似铁，娇儿恶卧踏里裂。床头屋漏无干处，雨脚如麻未断绝。自经丧乱少睡眠，长夜沾湿何由彻?安得广厦千万间，大庇天下寒士俱欢颜，风雨不动安如山。呜呼！何时眼前突兀见此屋，吾庐独破受冻死亦足！&死亦足 一作：死意足）——唐代·杜甫《茅屋为秋风所破歌》
2  碧玉妆成一树高，万条垂下绿丝绦。不知细叶谁裁出，二月春风似剪刀。——唐代·贺知章《咏柳》
3  解落三秋叶，能开二月花。过江千尺浪，入竹万竿斜。——唐代·李峤《风》
4  大风起兮云飞扬，威加海内兮归故乡，安得猛士兮守四方！——两汉·刘邦《大风歌》
5  古木阴中系短篷，杖藜扶我过桥东。沾衣欲湿杏花雨，吹面不寒杨柳风。——宋代·志南《绝句·古木阴中系短篷》
6  日暮苍山远，天寒白屋贫。柴门闻犬吠，风雪夜归人。——唐代·刘长卿《逢雪宿芙蓉山主人》
7  君不见走马川行雪海边，平沙莽莽黄入天。 轮台九月风夜吼，一川碎石大如斗，随风满地石乱走。 匈奴草黄马正肥，金山西见烟尘飞，汉家大将西出师。 将军金甲夜不脱，半夜军行戈相拨，风头如刀面如割。 马毛带雪汗气蒸，五花连钱旋作冰，幕中草檄砚水凝。 虏骑闻之应胆慑，料知短兵不敢接，车师西门伫献捷。——唐代·岑参《走马川行奉送出师西征》
8  秋风起兮白云飞，草木黄落兮雁南归。兰有秀兮菊有芳，怀佳人兮不能忘。泛楼船兮济汾河，横中流兮扬素波。箫鼓鸣兮发棹歌，欢乐极兮哀情多。少壮几时兮奈老何！——两汉·刘彻《秋风辞》
9  何处秋风至？萧萧送雁群。朝来入庭树，孤客最先闻。——唐代·刘禹锡《秋风引》
10  烛龙栖寒门，光曜犹旦开。日月照之何不及此？惟有北风号怒天上来。燕山雪花大如席，片片吹落轩辕台。幽州思妇十二月，停歌罢笑双蛾摧。倚门望行人，念君长城苦寒良可哀。别时提剑救边去，遗此虎文金鞞靫。中有一双白羽箭，蜘蛛结网生尘埃。箭空在，人今战死不复回。不忍见此物，焚之已成灰。黄河捧土尚可塞，北风雨雪恨难裁。——唐代·李白《北风行》
11  凉风起天末，君子意如何。鸿雁几时到，江湖秋水多。文章憎命达，魑魅喜人过。应共冤魂语，投诗赠汨罗。——唐代·杜甫《天末怀李白》
12  春风如贵客，一到便繁华。来扫千山雪，归留万国花。——清代·袁枚《春风》
13  昨夜秋风入汉关，朔云边月满西山。 更催飞将追骄虏，莫遣沙场匹马还。——唐代·严武《军城早秋》
14  青苔满地初晴后，绿树无人昼梦余。唯有南风旧相识，偷开门户又翻书。——宋代·刘攽《新晴》
15  肃肃凉风生，加我林壑清。驱烟寻涧户，卷雾出山楹。去来固无迹，动息如有情。日落山水静，为君起松声。&版本一&肃肃凉景生，加我林壑清。驱烟寻涧户，卷雾出山楹。去来固无迹，动息如有情。日落山水静，为君起松声。&版本二&——唐代·王勃《咏风》
16  雨后烟景绿，晴天散馀霞。东风随春归，发我枝上花。 花落时欲暮，见此令人嗟。愿游名山去，学道飞丹砂。——唐代·李白《落日忆山中》
17  城外萧萧北风起，城上健儿吹落耳。将军玉帐貂鼠衣，手持酒杯看雪飞。——明代·刘基《北风行》
18  北风其凉，雨雪其雱。惠而好我，携手同行。其虚其邪？既亟只且！北风其喈，雨雪其霏。惠而好我，携手同归。其虚其邪？既亟只且！莫赤匪狐，莫黑匪乌。惠而好我，携手同车。其虚其邪？既亟只且！——先秦·佚名《北风》
19  石梁茅屋有弯碕，流水溅溅度两陂。晴日暖风生麦气，绿阴幽草胜花时。——宋代·王安石《初夏即事》
20  春风多可太忙生，长共花边枊外行。与燕作泥蜂酿蜜，才吹小雨又须晴。——宋代·方岳《春思》
21  昔看黄菊与君别，今听玄蝉我却回。五夜飕飗枕前觉，一年颜状镜中来。马思边草拳毛动，雕眄青云睡眼开。天地肃清堪四望，为君扶病上高台。——唐代·刘禹锡《始闻秋风》
22  峭寒催换木棉裘，倚杖郊原作近游。最是秋风管闲事，红他枫叶白人头。——清代·赵翼《野步》
23  手种桃李非无主，野老墙低还似家。恰似春风相欺得，夜来吹折数枝花。——唐代·杜甫《绝句漫兴九首·其二》
24  南风之薰兮，可以解吾民之愠兮。南风之时兮，可以阜吾民之财兮。——先秦·佚名《南风歌》
25  怪得北风急，前庭如月辉。天人宁许巧，剪水作花飞。——唐代·陆畅《惊雪》
26  风怒欲拔木，雨暴欲掀屋。风声翻海涛，雨点堕车轴。拄门那敢开，吹火不得烛。岂惟涨沟溪，势已卷平陆。辛勤蓺宿麦，所望明年熟；一饱正自艰，五穷故相逐。南邻更可念，布被冬未赎；明朝甑复空，母子相持哭。——宋代·陆游《十月二十八日风雨大作》
27  匪风发兮，匪车偈兮。顾瞻周道，中心怛兮。匪风飘兮，匪车嘌兮。顾瞻周道，中心吊兮。谁能亨鱼？溉之釜鬵。谁将西归？怀之好音。——先秦·佚名《匪风》
28  八年十二月，五日雪纷纷。竹柏皆冻死，况彼无衣民。 回观村闾间，十室八九贫。北风利如剑，布絮不蔽身。 唯烧蒿棘火，愁坐夜待晨。乃知大寒岁，农者尤苦辛。 顾我当此日，草堂深掩门。褐裘覆紖被，坐卧有馀温。 幸免饥冻苦，又无垄亩勤。念彼深可愧，自问是何人。——唐代·白居易《村居苦寒》
29  微风惊暮坐，临牖思悠哉。开门复动竹，疑是故人来。时滴枝上露，稍沾阶下苔。何当一入幌，为拂绿琴埃。——唐代·李益《竹窗闻风寄苗发司空曙》
30  雨色秋来寒，风严清江爽。孤高绣衣人，潇洒青霞赏。 平生多感激，忠义非外奖。祸连积怨生，事及徂川往。 楚邦有壮士，鄢郢翻扫荡。申包哭秦庭，泣血将安仰。 鞭尸辱已及，堂上罗宿莽。颇似今之人，蟊贼陷忠谠。 渺然一水隔，何由税归鞅。日夕听猿怨，怀贤盈梦想。——唐代·李白《酬裴侍御对雨感时见赠》
31  春风何处好？别殿饶芳草。苒嫋转鸾旗，萎蕤吹雉葆。扬芳历九门，澹荡入兰荪。争奈白团扇，时时偷主恩。——唐代·温庭筠《嘲春风》
32  十月阴气盛，北风无时休。苍茫洞庭岸，与子维双舟。 雾雨晦争泄，波涛怒相投。犬鸡断四听，粮绝谁与谋。 相去不容步，险如碍山丘。清谈可以饱，梦想接无由。 男女喧左右，饥啼但啾啾。非怀北归兴，何用胜羁愁。 云外有白日，寒光自悠悠。能令暂开霁，过是吾无求。——唐代·韩愈《洞庭湖阻风赠张十一署·时自阳山徙掾江陵》
1  君不见走马川行雪海边，平沙莽莽黄入天。 轮台九月风夜吼，一川碎石大如斗，随风满地石乱走。 匈奴草黄马正肥，金山西见烟尘飞，汉家大将西出师。 将军金甲夜不脱，半夜军行戈相拨，风头如刀面如割。 马毛带雪汗气蒸，五花连钱旋作冰，幕中草檄砚水凝。 虏骑闻之应胆慑，料知短兵不敢接，车师西门伫献捷。——唐代·岑参《走马川行奉送出师西征》
2  大漠沙如雪，燕山月似钩。何当金络脑，快走踏清秋。——唐代·李贺《马诗二十三首·其五》
3  皎皎白驹，食我场苗。絷之维之，以永今朝。所谓伊人，于焉逍遥？皎皎白驹，食我场藿。絷之维之，以永今夕。所谓伊人，于焉嘉客？皎皎白驹，贲然来思。尔公尔侯，逸豫无期？慎尔优游，勉尔遁思。皎皎白驹，在彼空谷。生刍一束，其人如玉。毋金玉尔音，而有遐心。——先秦·佚名《白驹》
4  龙马花雪毛，金鞍五陵豪。秋霜切玉剑，落日明珠袍。斗鸡事万乘，轩盖一何高。弓摧南山虎，手接太行猱。酒后竞风采，三杯弄宝刀。杀人如剪草，剧孟同游遨。发愤去函谷，从军向临洮。叱咤经百战，匈奴尽奔逃。归来使酒气，未肯拜萧曹。羞入原宪室，荒淫隐蓬蒿。——唐代·李白《白马篇》
5  此马非凡马，房星本是星。向前敲瘦骨，犹自带铜声。——唐代·李贺《马诗二十三首·其四》
6  龙脊贴连钱，银蹄白踏烟。无人织锦韂，谁为铸金鞭。——唐代·李贺《马诗二十三首·其一》
7  赤兔无人用，当须吕布骑。吾闻果下马，羁策任蛮儿。——唐代·李贺《马诗二十三首·其八》
8  卧来扶不起，唯向主人嘶。惆怅东郊道，秋来雨作泥。——唐代·姚合《老马》
9  腊月草根甜，天街雪似盐。未知口硬软，先拟蒺藜衔。——唐代·李贺《马诗二十三首·其二》
10  驷驖孔阜，六辔在手。公之媚子，从公于狩。奉时辰牡，辰牡孔硕。公曰左之，舍拔则获。游于北园，四马既闲。輶车鸾镳，载猃歇骄。——先秦·佚名《驷驖》
11  駉駉牡马，在坰之野。薄言駉者，有驈有皇，有骊有黄，以车彭彭。思无疆思，马斯臧。駉駉牡马，在坰之野。薄言駉者，有骓有駓，有骍有骐，以车伾伾。思无期思，马斯才。駉駉牡马，在坰之野。溥言駉者，有驒有骆，有骝有雒，以车绎绎。思无斁思，马斯作。駉駉牡马，在坰之野。薄言駉者，有骃有騢，有驔有鱼，以车祛祛。思无邪思，马斯徂。——先秦·佚名《鲁颂·駉》
12  国初已来画鞍马，神妙独数江都王。将军得名三十载，人间又见真乘黄。曾貌先帝照夜白，龙池十日飞霹雳。内府殷红玛瑙盘，婕妤传诏才人索。盘赐将军拜舞归，轻纨细绮相追飞。贵戚权门得笔迹，始觉屏障生光辉。昔日太宗拳毛騧，近时郭家狮子花。今之新图有二马，复令识者久叹嗟。此皆骑战一敌万，缟素漠漠开风沙。其余七匹亦殊绝，迥若寒空动烟雪。霜蹄蹴踏长楸间，马官厮养森成列。可怜九马争神骏，顾视清高气深稳。借问苦心爱者谁，后有韦讽前支遁。忆昔巡幸新丰宫，翠华拂天来向东。腾骧磊落三万匹，皆与此图筋骨同。自从献宝朝河宗，无复射蛟江水中。君不见金粟堆前松柏里，龙媒去尽鸟呼风。——唐代·杜甫《韦讽录事宅观曹将军画马图》
13  紫骝行且嘶，双翻碧玉蹄。临流不肯渡，似惜锦障泥。白雪关山远，黄云海戍迷。挥鞭万里去，安得念春闺。——唐代·李白《紫骝马》
14  乘尔亦已久，天寒关塞深。尘中老尽力，岁晚病伤心。毛骨岂殊众？驯良犹至今。物微意不浅，感动一沉吟。——唐代·杜甫《病马》
15  忽忆周天子，驱车上玉山。鸣驺辞凤苑，赤骥最承恩。——唐代·李贺《马诗二十三首·其三》
16  太一况，天马下，沾赤汗，沫流赭。志俶傥，精权奇，籋浮云，晻上驰。体容与，迣万里，今安匹，龙为友。——两汉·刘彻《天马二首·其一》
17  有駜有駜，駜彼乘黄。夙夜在公，在公明明。振振鹭，鹭于下。鼓咽咽，醉言舞。于胥乐兮！有駜有駜，駜彼乘牡。夙夜在公，在公饮酒。振振鹭，鹭于飞。鼓咽咽，醉言归。于胥乐兮！有駜有駜，駜彼乘駽。夙夜在公，在公载燕。自今以始，岁其有。君子有穀，诒孙子。于胥乐兮！——先秦·佚名《鲁颂·有駜》
18  将军发白马，旌节度黄河。箫鼓聒川岳，沧溟涌涛波。武安有振瓦，易水无寒歌。铁骑若雪山，饮流涸滹沱。扬兵猎月窟，转战略朝那。倚剑登燕然，边烽列嵯峨。萧条万里外，耕作五原多。一扫清大漠，包虎戢金戈。——唐代·李白《发白马》
19  武帝爱神仙，烧金得紫烟。厩中皆肉马，不解上青天。——唐代·李贺《马诗二十三首·其二十三》
20  天马徕，从西极，涉流沙，九夷服。天马徕，出泉水，虎脊两，化若鬼。天马徕，历无草，径千里，循东道。天马徕，执徐时，将摇举，谁与期？天马徕，开远门，竦予身，逝昆仑。天马徕，龙之媒，游阊阖，观玉台。——两汉·刘彻《天马二首·其二》
21  催榜渡乌江，神骓泣向风。君王今解剑，何处逐英雄？——唐代·李贺《马诗二十三首·其十》
22  伯乐向前看，旋毛在腹间。只今掊白草，何日蓦青山？——唐代·李贺《马诗二十三首·其十八》
23  飂叔去匆匆，如今不豢龙。夜来霜压栈，骏骨折西风。——唐代·李贺《马诗二十三首·其九》
24  金络青骢白玉鞍，长鞭紫陌野游盘。朝驱东道尘恒灭，暮到河源日未阑。汗血每随边地苦，蹄伤不惮陇阴寒。君能一饮长城窟，为报天山行路难。——唐代·万楚《骢马》
1  幽兰露，如啼眼。无物结同心，烟花不堪剪。草如茵，松如盖。风为裳，水为佩。油壁车，夕相待。冷翠烛，劳光彩。西陵下，风吹雨。——唐代·李贺《苏小小墓》
2  桐风惊心壮士苦，衰灯络纬啼寒素。谁看青简一编书，不遣花虫粉空蠹。思牵今夜肠应直，雨冷香魂吊书客。秋坟鬼唱鲍家诗，恨血千年土中碧。——唐代·李贺《秋来》
1  南有嘉鱼，烝然罩罩。君子有酒，嘉宾式燕以乐。南有嘉鱼，烝然汕汕。君子有酒，嘉宾式燕以衎。南有樛木，甘瓠累之。君子有酒，嘉宾式燕绥之。翩翩者鵻，烝然来思。君子有酒，嘉宾式燕又思。——先秦·佚名《南有嘉鱼》
2  鱼丽于罶，鲿鲨。君子有酒，旨且多。鱼丽于罶，鲂鳢。君子有酒，多且旨。鱼丽于罶，鰋鲤。君子有酒，旨且有。物其多矣，维其嘉矣！物其旨矣，维其偕矣！物其有矣，维其时矣！——先秦·佚名《鱼丽》
3  鱼在在藻，有颁其首。王在在镐，岂乐饮酒。鱼在在藻，有莘其尾。王在在镐，饮酒乐岂。鱼在在藻，依于其蒲。王在在镐，有那其居。——先秦·佚名《鱼藻》
4  猗与漆沮，潜有多鱼。有鳣有鲔，鲦鲿鰋鲤。以享以祀，以介景福。——先秦·佚名《周颂·潜》
5  枯鱼过河泣，何时悔复及。作书与鲂鱮，相教慎出入。——两汉·佚名《枯鱼过河泣》
6  鳞细粉光鲜，开书乱眼前。透窗疑漏网，落砚似流泉。 潜穴河图内，吞钩乙字边。莫言鬐鬣小，食尽白蘋篇。——唐代·李远《咏壁鱼》
7  春洲生荻芽，春岸飞杨花。河豚当是时，贵不数鱼虾。其状已可怪，其毒亦莫加。忿腹若封豕，怒目犹吴蛙。庖煎苟失所，入喉为镆铘。若此丧躯体，何须资齿牙？持问南方人，党护复矜夸。皆言美无度，谁谓死如麻！我语不能屈，自思空咄嗟。退之来潮阳，始惮飧笼蛇。子厚居柳州，而甘食虾蟆。二物虽可憎，性命无舛差。斯味曾不比，中藏祸无涯。甚美恶亦称，此言诚可嘉。——宋代·梅尧臣《范饶州坐中客语食河豚鱼》
1  国破山河在，城春草木深。感时花溅泪，恨别鸟惊心。烽火连三月，家书抵万金。白头搔更短，浑欲不胜簪。——唐代·杜甫《春望》
2  千山鸟飞绝，万径人踪灭。孤舟蓑笠翁，独钓寒江雪。——唐代·柳宗元《江雪》
3  岱宗夫如何？齐鲁青未了。造化钟神秀，阴阳割昏晓。荡胸生曾云，决眦入归鸟。会当凌绝顶，一览众山小。——唐代·杜甫《望岳》
4  两个黄鹂鸣翠柳，一行白鹭上青天。窗含西岭千秋雪，门泊东吴万里船。——唐代·杜甫《绝句》
5  人闲桂花落，夜静春山空。月出惊山鸟，时鸣春涧中。——唐代·王维《鸟鸣涧》
6  百啭千声随意移，山花红紫树高低。始知锁向金笼听，不及林间自在啼。——宋代·欧阳修《画眉鸟》
7  螽斯羽，诜诜兮。宜尔子孙，振振兮。螽斯羽，薨薨兮。宜尔子孙，绳绳兮。螽斯羽，揖揖兮。宜尔子孙，蛰蛰兮。——先秦·诗经《螽斯》
8  暖戏烟芜锦翼齐，品流应得近山鸡。雨昏青草湖边过，花落黄陵庙里啼。游子乍闻征袖湿，佳人才唱翠眉低。相呼相应湘江阔，苦竹丛深日向西。——唐代·郑谷《鹧鸪》
9  孤雁不饮啄，飞鸣声念群。谁怜一片影，相失万重云？望尽似犹见，哀多如更闻。野鸦无意绪，鸣噪自纷纷。——唐代·杜甫《孤雁》
10  鹤鸣于九皋，声闻于野。鱼潜在渊，或在于渚。乐彼之园，爰有树檀，其下维萚。它山之石，可以为错。鹤鸣于九皋，声闻于天。鱼在于渚，或潜在渊。乐彼之园，爰有树檀，其下维榖。它山之石，可以攻玉。——先秦·佚名《鹤鸣》
11  东来万里客，乱定几年归？肠断江城雁，高高向北飞！——唐代·杜甫《归雁》
12  鸿雁于飞，肃肃其羽。之子于征，劬劳于野。爰及矜人，哀此鳏寡。鸿雁于飞，集于中泽。之子于垣，百堵皆作。虽则劬劳，其究安宅？鸿雁于飞，哀鸣嗷嗷。维此哲人，谓我劬劳。维彼愚人，谓我宣骄。——先秦·佚名《鸿雁》
13  两岸舟船各背驰，波痕交涉亦难为。只余鸥鹭无拘管，北去南来自在飞。——宋代·杨万里《初入淮河四绝句·其三》
14  水满田畴稻叶齐，日光穿树晓烟低。黄莺也爱新凉好，飞过青山影里啼。——宋代·徐玑《新凉》
15  别日何易会日难，山川悠远路漫漫。郁陶思君未敢言，寄声浮云往不还。涕零雨面毁形颜，谁能怀忧独不叹。展诗清歌仰自宽，乐往哀来摧肺肝。耿耿伏枕不能眠，披衣出户步东西。仰看星月观云间，飞鸽晨鸣声可怜，留连顾怀不能存。——魏晋·曹丕《燕歌行二首·其二》
16  流莺漂荡复参差，度陌临流不自持。巧啭岂能无本意？良辰未必有佳期。风朝露夜阴晴里，万户千门开闭时。曾苦伤春不忍听，凤城何处有花枝。——唐代·李商隐《流莺》
17  寒向江南暖，饥向江南饱。莫道江南恶，须道江南好。——元代·揭傒斯《秋雁》
18  潇湘何事等闲回，水碧沙明两岸苔。 二十五弦弹夜月，不胜清怨却飞来。——唐代·钱起《归雁》
19  高竹笼前无伴侣，乱鸡群里有风标。低头乍恐丹砂落，晒翅常疑白雪消。转觉鸬鹚毛色下，苦嫌鹦鹉语声娇。临风一唳思何事，怅望青田云水遥。池中此鹤鹤中稀，恐是辽东老令威。带雪松枝翘膝胫，放花菱片缀毛衣。低回且向林间宿，奋迅终须天外飞。若问故巢知处在，主人相恋未能归。——唐代·白居易《池鹤二首》
20  素练风霜起，苍鹰画作殊。?身思狡兔，侧目似愁胡。绦镟光堪摘，轩楹势可呼。何当击凡鸟，毛血洒平芜。——唐代·杜甫《画鹰》
21  碧水丹山映杖藜，夕阳犹在小桥西。微吟不道惊溪鸟，飞入乱云深处啼。——明代·沈周《题画》
22  布谷飞飞劝早耕，舂锄扑扑趁春睛。千层石树遥行路，一带山田放水声。——清代·姚鼐《山行·布谷飞飞劝早耕》
23  黄鸟黄鸟，无集于穀，无啄我粟。此邦之人，不我肯穀。言旋言归，复我邦族。黄鸟黄鸟，无集于桑，无啄我粱。此邦之人，不可与明。言旋言归，复我诸兄。黄鸟黄鸟，无集于栩，无啄我黍。此邦之人，不可与处。言旋言归，复我诸父。——先秦·佚名《小雅·黄鸟》
24  海燕岁微渺，乘春亦暂来。岂知泥滓贱，只见玉堂开。绣户时双入，华堂日几回。无心与物竞，鹰隼莫相猜。——唐代·张九龄《归燕诗》
25  慈乌失其母，哑哑吐哀音。昼夜不飞去，经年守故林。夜夜夜半啼，闻者为沾襟。声中如告诉，未尽反哺心。百鸟岂无母，尔独哀怨深。应是母慈重，使尔悲不任。昔有吴起者，母殁丧不临。嗟哉斯徒辈，其心不如禽。慈乌复慈乌，鸟中之曾参。——唐代·白居易《慈乌夜啼》
26  燕语如伤旧国春，宫花一落已成尘。自从一闭风光后，几度飞来不见人。——唐代·李益《隋宫燕》
27  鸱鸮鸱鸮，既取我子，无毁我室。恩斯勤斯，鬻子之闵斯。迨天之未阴雨，彻彼桑土，绸缪牖户。今女下民，或敢侮予？予手拮据，予所捋荼。予所蓄租，予口卒瘏，曰予未有室家。予羽谯谯，予尾翛翛，予室翘翘。风雨所漂摇，予维音哓哓！——先秦·佚名《鸱鸮》
28  春日在天涯，天涯日又斜。莺啼如有泪，为湿最高花。——唐代·李商隐《天涯》
29  林中有奇鸟，自言是凤凰。清朝饮醴泉，日夕栖山冈。高鸣彻九州，延颈望八荒。适逢商风起，羽翼自摧藏。一去昆仑西，何时复回翔。但恨处非位，怆悢使心伤。——魏晋·阮籍《咏怀八十二首·其七十九》
30  掷柳迁乔太有情，交交时作弄机声。洛阳三月花如锦，多少工夫织得成。——宋代·刘克庄《莺梭》
31  孤鸿海上来，池潢不敢顾。侧见双翠鸟，巢在三珠树。矫矫珍木巅，得无金丸惧？美服患人指，高明逼神恶。今我游冥冥，弋者何所慕！——唐代·张九龄《感遇十二首·其四》
32  天寒水鸟自相依，十百为群戏落晖。过尽行人都不起，忽闻水响一齐飞。——宋代·秦观《还自广陵》
33  金河秋半虏弦开，云外惊飞四散哀。仙掌月明孤影过，长门灯暗数声来。须知胡骑纷纷在，岂逐春风一一回？莫厌潇湘少人处，水多菰米岸莓苔。——唐代·杜牧《早雁》
34  鸿鹄高飞，一举千里。羽翮已就，横绝四海。横绝四海，当可奈何？虽有矰缴，尚安所施？——两汉·刘邦《鸿鹄歌》
35  闲立春塘烟淡淡，静眠寒苇雨飕飕。渔翁归后汀沙晚，飞下滩头更自由。——唐代·郑谷《鹭鸶》
36  几行归塞尽，念尔独何之。暮雨相呼失，寒塘欲下迟。渚云低暗度，关月冷相随。未必逢矰缴，孤飞自可疑。——唐代·崔涂《孤雁二首·其二》
37  何处金衣客，栖栖翠幙中。有心惊晓梦，无计啭春风。谩逐梁间燕，谁巢井上桐。空将云路翼，缄恨在雕笼。——清代·纳兰性德《咏笼莺》
38  鹧鸪声里夕阳西，陌上征人首尽低。遍地关山行不得，为谁辛苦尽情啼？——清代·尤侗《闻鹧鸪》
39  蜀国曾闻子规鸟，宣城又见杜鹃花。一叫一回肠一断，三春三月忆三巴。——唐代·李白《宣城见杜鹃花》
40  倦闻子规朝暮声，不意忽有黄鹂鸣。一声梦断楚江曲，满眼故园春意生。目极千里无山河，麦芒际天摇清波。王畿优本少赋役，务闲酒熟饶经过。此时晴烟最深处，舍南巷北遥相语。翻日迥度昆明飞，凌风邪看细柳翥。我今误落千万山，身同伧人不思还。乡禽何事亦来此，令我生心忆桑梓。闭声回翅归务速，西林紫椹行当熟。——唐代·柳宗元《闻黄鹂》
41  万里衡阳雁，今年又北归。双双瞻客上，一一背人飞。云里相呼疾，沙边自宿稀。系书元浪语，愁寂故山薇。欲雪违胡地，先花别楚云。却过清渭影，高起洞庭群。塞北春阴暮，江南日色曛。伤弓流落羽，行断不堪闻。——唐代·杜甫《归雁二首》
42  长安城头头白乌，夜飞延秋门上呼。又向人家啄大屋，屋底达官走避胡。金鞭断折九马死，骨肉不得同驰驱。腰下宝玦青珊瑚，可怜王孙泣路隅。问之不肯道姓名，但道困苦乞为奴。已经百日窜荆棘，身上无有完肌肤。高帝子孙尽隆准，龙种自与常人殊。豺狼在邑龙在野，王孙善保千金躯。不敢长语临交衢，且为王孙立斯须。昨夜东风吹血腥，东来橐驼满旧都。朔方健儿好身手，昔何勇锐今何愚。窃闻天子已传位，圣德北服南单于。花门剺面请雪耻，慎勿出口他人狙。哀哉王孙慎勿疏，五陵佳气无时无。——唐代·杜甫《哀王孙》
43  幽人归独卧，滞虑洗孤清。持此谢高鸟，因之传远情。日夕怀空意，人谁感至精？飞沈理自隔，何所慰吾诚?——唐代·张九龄《幽人归独卧》
44  柳阴庭院占风光，呢喃清昼长。碧波新涨小池塘，双双蹴水忙。萍散漫，絮飘飏，轻盈体态狂。为怜流去落红香，衔将归画梁。——宋代·曾觌《阮郎归·柳阴庭院占风光》
45  早晚辞沙漠，南来处处飞。关山多雨雪，风水损毛衣。 碧海魂应断，红楼信自稀。不知矰缴外，留得几行归。——唐代·李远《咏雁》
46  有美一人兮，婉如青扬。识曲别音兮，令姿煌煌。 绣袂捧琴兮，登君子堂。如彼萱草兮，使我忧忘。 欲赠之以紫玉尺，白银铛。久不见之兮，湘水茫茫。——唐代·贯休《善哉行·伤古曲无知音》
47  天边心胆架头身，欲拟飞腾未有因。万里碧霄终一去，不知谁是解绦人。——唐代·崔铉《咏架上鹰》
48  鳲鸠在桑，其子七兮。淑人君子，其仪一兮。其仪一兮，心如结兮。鳲鸠在桑，其子在梅。淑人君子，其带伊丝。其带伊丝，其弁伊骐。鳲鸠在桑，其子在棘。淑人君子，其仪不忒。其仪不忒，正是四国。鳲鸠在桑，其子在榛。淑人君子，正是国人，正是国人。胡不万年？——先秦·佚名《鳲鸠》
49  湖南为客动经春，燕子衔泥两度新。旧入故园尝识主，如今社日远看人。可怜处处巢居室，何异飘飘托此身。暂语船樯还起去，穿花贴水益沾巾。——唐代·杜甫《燕子来舟中作》
50  飞来双白鹄，乃从西北来。十十五五，罗列成行。妻卒被病，行不能相随。五里一返顾，六里一徘徊。“吾欲衔汝去，口噤不能开；吾欲负汝去，毛羽何摧颓。乐哉新相知，忧来生别离。躇蹰顾群侣，泪下不自知。”“念与君别离，气结不能言。各各重自爱，道远归还难。”“妾当守空房，闭门下重关。若生当相见，亡者会黄泉。”今日乐相乐，延年万岁期。——未知·佚名《艳歌何尝行》
51  有鸟西南飞，熠熠似苍鹰。朝发天北隅，暮闻日南陵。欲寄一言去，托之笺彩缯。因风附轻翼，以遗心蕴蒸。鸟辞路悠长，羽翼不能胜。意欲从鸟逝，驽马不可乘。——两汉·佚名《别诗三首·其一》
52  游莫逐炎洲翠，栖莫近吴宫燕。吴宫火起焚巢窠，炎洲逐翠遭网罗。萧条两翅蓬蒿下，纵有鹰鹯奈若何。——唐代·李白《野田黄雀行》
53  清溪一道穿桃李，演漾绿蒲涵白芷。溪上人家凡几家，落花半落东流水。蹴踘屡过飞鸟上，秋千竞出垂杨里。少年分日作遨游，不用清明兼上巳。——唐代·王维《寒食城东即事》
54  君不见昔日蜀天子，化作杜鹃似老乌。寄巢生子不自啄，群鸟至今与哺雏。虽同君臣有旧礼，骨肉满眼身羁孤。业工窜伏深树里，四月五月偏号呼。其声哀痛口流血，所诉何事常区区。尔岂摧残始发愤，羞带羽翮伤形愚。苍天变化谁料得，万事反覆何所无。万事反覆何所无，岂忆当殿群臣趋。——唐代·杜甫《杜鹃行》
55  白水满春塘，旅雁每迥翔。唼流牵弱藻，敛翮带馀霜。群浮动轻浪，单泛逐孤光。悬飞竟不下，乱起未成行。刷羽同摇漾，一举还故乡。——南北朝·沈约《咏湖中雁》
56  雉子，班如此。之于雉梁。无以吾翁孺，雉子。知得雉子高蜚止，黄鹄蜚，之以千里，王可思。雄来蜚从雌，视子趋一雉。雉子，车大驾马滕，被王送行所中。尧羊蜚从王孙行。——两汉·佚名《雉子班》
57  嗷嗷空城雀，身计何戚促。本与鹪鹩群，不随凤凰族。提携四黄口，饮乳未尝足。食君糠秕馀，尝恐乌鸢逐。耻涉太行险，羞营覆车粟。天命有定端，守分绝所欲。——唐代·李白《空城雀》
58  罩向金笼好羽仪，分明喉舌似君稀。不须一向随人语，须信人心有是非。——宋代·僧定渚《咏鹦鹉》
1  行多有病住无粮，万里还乡未到乡。蓬鬓哀吟长城下，不堪秋气入金疮。——唐代·卢纶《逢病军人》
1  五月天山雪，无花只有寒。笛中闻折柳，春色未曾看。晓战随金鼓，宵眠抱玉鞍。愿将腰下剑，直为斩楼兰。——唐代·李白《塞下曲六首·其一》
2  朔方烽火照甘泉，长安飞将出祁连。犀渠玉剑良家子，白马金羁侠少年。平明偃月屯右地，薄暮鱼丽逐左贤。谷中石虎经衔箭，山上金人曾祭天。天涯一去无穷已，蓟门迢递三千里。朝见马岭黄沙合，夕望龙城阵云起。庭中奇树已堪攀，塞外征人殊未还。白云初下天山外，浮云直向五原间。关山万里不可越，谁能坐对芳菲月。流水本自断人肠，坚冰旧来伤马骨。边庭节物与华异，冬霰秋霜春不歇。长风萧萧渡水来，归雁连连映天没。从军行，军行万里出龙庭，单于渭桥今已拜，将军何处觅功名。——隋代·卢思道《从军行》
3  走马西来欲到天，辞家见月两回圆。今夜不知何处宿，平沙万里绝人烟。——唐代·岑参《碛中作》
4  鹫翎金仆姑，燕尾绣蝥弧。独立扬新令，千营共一呼。林暗草惊风，将军夜引弓。平明寻白羽，没在石棱中。月黑雁飞高，单于夜遁逃。欲将轻骑逐，大雪满弓刀。野幕敞琼筵，羌戎贺劳旋。醉和金甲舞，雷鼓动山川。调箭又呼鹰，俱闻出世能。奔狐将迸雉，扫尽古丘陵。亭亭七叶贵，荡荡一隅清。他日题麟阁，唯应独不名。——唐代·卢纶《和张仆射塞下曲六首》
5  上山采薇，薄暮苦饥。溪谷多风，霜露沾衣。野雉群雊，猿猴相追。还望故乡，郁何垒垒！高山有崖，林木有枝。忧来无方，人莫之知。人生如寄，多忧何为？今我不乐，岁月如驰。汤汤川流，中有行舟。随波转薄，有似客游。策我良马，被我轻裘。载驰载驱，聊以忘忧。——魏晋·曹丕《善哉行·其一》
6  我把两赤羽，来游燕赵间。天狼正可射，感激无时闲。观兵洪波台，倚剑望玉关。请缨不系越，且向燕然山。风引龙虎旗，歌钟昔追攀。击筑落高月，投壶破愁颜。遥知百战胜，定扫鬼方还。——唐代·李白《登邯郸洪波台置酒观发兵》
7  塞北途辽远，城南战苦辛。幡旗如鸟翼，甲胄似鱼鳞。冻水寒伤马，悲风愁杀人。寸心明白日，千里暗黄尘。——唐代·杨炯《战城南》
8  三边烽乱惊，十万且横行。风卷常山阵，笳喧细柳营。剑花寒不落，弓月晓逾明。会取淮南地，持作朔方城。——隋代·明余庆《从军行》
1  昨夜斗回北，今朝岁起东。我年已强仕，无禄尚忧农。桑野就耕父，荷锄随牧童。田家占气候，共说此年丰。——唐代·孟浩然《田家元日》
2  屋上春鸠鸣，村边杏花白。持斧伐远扬，荷锄觇泉脉。 归燕识故巢，旧人看新历。临觞忽不御，惆怅远行客。——唐代·王维《春中田园作》
3  百里西风禾黍香，鸣泉落窦谷登场。老牛粗了耕耘债，啮草坡头卧夕阳。——宋代·孔平仲《禾熟》
4  噫嘻成王，既昭假尔。率时农夫，播厥百谷。骏发尔私，终三十里。亦服尔耕，十千维耦。——先秦·佚名《周颂·噫嘻》
5  嗟嗟臣工，敬尔在公。王厘尔成，来咨来茹。嗟嗟保介，维莫之春，亦又何求？如何新畲？于皇来牟，将受厥明。明昭上帝，迄用康年。命我众人：庤乃钱镈，奄观铚艾。——先秦·佚名《周颂·臣工》
6  畟畟良耜，俶载南亩。播厥百谷，实函斯活。或来瞻女，载筐及莒，其饟伊黍。其笠伊纠，其镈斯赵，以薅荼蓼。荼蓼朽止，黍稷茂止。获之挃挃，积之栗栗。其崇如墉，其比如栉。以开百室，百室盈止，妇子宁止。杀时犉牡，有捄其角。以似以续，续古之人。——先秦·佚名《周颂·良耜》
7  谪居履在陈，从者有温见。山荒聊可田，钱镈还易办。夷俗多火耕，仿习亦颇便。及兹春未深，数亩犹足佃。岂徒实口腹，且以理荒宴。遗穗及乌雀，贫寡发余羡。出耒在明晨，山寒易霜霰。——明代·王守仁《谪居粮绝请学于农将田南山咏言寄怀》
1  篱落疏疏一径深，树头花落未成阴。儿童急走追黄蝶，飞入菜花无处寻。——宋代·杨万里《宿新市徐公店》
2  昼出耘田夜绩麻，村庄儿女各当家。童孙未解供耕织，也傍桑阴学种瓜。——宋代·范成大《夏日田园杂兴·其七》
3  草满池塘水满陂，山衔落日浸寒漪。牧童归去横牛背，短笛无腔信口吹。——宋代·雷震《村晚》
4  鹅湖山下稻粱肥，豚栅鸡栖半掩扉。 桑柘影斜春社散，家家扶得醉人归。——唐代·王驾《社日》
5  棠梨花开社酒浓，南村北村鼓冬冬。且祈麦熟得饱饭，敢说谷贱复伤农。崖州万里窜酷吏，湖南几时起卧龙？但愿诸贤集廊庙，书生穷死胜侯封。——宋代·陆游《二月二十四日作》
6  野店垂杨步，荒祠苦竹丛。鹭窥芦箔水，鸟啄纸钱风。媪引浓妆女，儿扶烂醉翁。深村时节好，应为去年丰。——宋代·范成大《寒食郊行书事》
7  刺竹芭蕉乱结村，人家犹有古风存。相逢尽道年来好，不见催科夜打门。村北村南布谷忙，村前村后稻花香。凭谁识得真消息，只把南方作北方。——明代·方向《咏儋耳二首》
8  象龙唤不应，竹龙起行雨。联绵十车辐，伊轧百舟橹。转此大法轮，救汝旱岁苦。横江锁巨石，溅瀑叠城鼓。神机日夜运，甘泽高下普。老农用不知，瞬息了千亩。抱孙带黄犊，但看翠浪舞。余波及井臼，春玉饮酡乳。江吴夸七蹋，足茧腰背偻。此乐殊未知，吾归当教汝。——宋代·张孝祥《湖湘以竹车激水粳稻如云书此能仁院壁》
9  农人辛苦绿苗齐，正爱梅天水满堤。知汝使车行意速，但令骢马著鄣泥。——唐代·吕温《宗礼欲往桂州苦雨因以戏赠》
1  田家少闲月，五月人倍忙。夜来南风起，小麦覆陇黄。妇姑荷箪食，童稚携壶浆，相随饷田去，丁壮在南冈。足蒸暑土气，背灼炎天光，力尽不知热，但惜夏日长。复有贫妇人，抱子在其旁，右手秉遗穗，左臂悬敝筐。听其相顾言，闻者为悲伤。家田输税尽，拾此充饥肠。今我何功德？曾不事农桑。吏禄三百石，岁晏有余粮，念此私自愧，尽日不能忘。——唐代·白居易《观刈麦》
2  春种一粒粟，秋收万颗子。四海无闲田，农夫犹饿死。锄禾日当午，汗滴禾下土。谁知盘中餐，粒粒皆辛苦？——唐代·李绅《古风二首》
3  陶尽门前土，屋上无片瓦。十指不沾泥，鳞鳞居大厦。——宋代·梅尧臣《陶者》
4  二月卖新丝，五月粜新谷。医得眼前疮，剜却心头肉。 我愿君王心，化作光明烛。不照绮罗筵，只照逃亡屋。——唐代·聂夷中《咏田家》
5  半夜呼儿趁晓耕，羸牛无力渐艰行。时人不识农家苦，将谓田中谷自生。——唐代·颜仁郁《农家》
6  微雨众卉新，一雷惊蛰始。田家几日闲，耕种从此起。丁壮俱在野，场圃亦就理。归来景常晏，饮犊西涧水。饥劬不自苦，膏泽且为喜。仓禀无宿储，徭役犹未已。方惭不耕者，禄食出闾里。——唐代·韦应物《观田家》
7  耆老遮归路，壶浆满别筵。甘棠无一树，那得泪潸然。税重多贫户，农饥足旱田。唯留一湖水，与汝救凶年。——唐代·白居易《别州民》
8  肃肃鸨羽，集于苞栩。王事靡盬，不能蓺稷黍。父母何怙？悠悠苍天，曷其有所？肃肃鸨翼，集于苞棘。王事靡盬，不能蓺黍稷。父母何食？悠悠苍天，曷其有极？肃肃鸨行，集于苞桑，王事靡盬，不能蓺稻梁。父母何尝？悠悠苍天，曷其有常？——先秦·佚名《鸨羽》
9  运锄耕劚侵星起，陇亩丰盈满家喜。到头禾黍属他人，不知何处抛妻子。——唐代·张碧《农父》
10  八年十二月，五日雪纷纷。竹柏皆冻死，况彼无衣民。 回观村闾间，十室八九贫。北风利如剑，布絮不蔽身。 唯烧蒿棘火，愁坐夜待晨。乃知大寒岁，农者尤苦辛。 顾我当此日，草堂深掩门。褐裘覆紖被，坐卧有馀温。 幸免饥冻苦，又无垄亩勤。念彼深可愧，自问是何人。——唐代·白居易《村居苦寒》
11  苏秀道中，自七月二十五日夜大雨三日，秋苗以苏，喜而有作。一夕骄阳转作霖，梦回凉冷润衣襟。不愁屋漏床床湿，且喜溪流岸岸深。千里稻花应秀色，五更桐叶最佳音。无田似我犹欣舞，何况田间望岁心。——宋代·曾几《苏秀道中》
12  平陵东，松柏桐，不知何人劫义公。劫义公，在高堂下，交钱百万两走马。两走马，亦诚难，顾见追吏心中恻。心中恻，血出漉，归告我家卖黄犊。——两汉·佚名《平陵东》
13  雨足高田白，披蓑半夜耕。人牛力俱尽，东方殊未明。——唐代·崔道融《田上》
14  老农家贫在山住，耕种山田三四亩。苗疏税多不得食，输入官仓化为土。岁暮锄犁傍空室，呼儿登山收橡实。西江贾客珠百斛，船中养犬长食肉。——唐代·张籍《野老歌》
15  雨余溪水掠堤平，闲看村童谢晚晴。竹马踉蹡冲淖去，纸鸢跋扈挟风鸣。三冬暂就儒生学，千耦还从父老耕。识字粗堪供赋役，不须辛苦慕公卿。——宋代·陆游《观村童戏溪上》
16  民亦劳止，汔可小康。惠此中国，以绥四方。无纵诡随，以谨无良。式遏寇虐，憯不畏明。柔远能迩，以定我王。民亦劳止，汔可小休。惠此中国，以为民逑。无纵诡随，以谨惛怓。式遏寇虐，无俾民忧。无弃尔劳，以为王休。民亦劳止，汔可小息。惠此京师，以绥四国。无纵诡随，以谨罔极。式遏寇虐，无俾作慝。敬慎威仪，以近有德。民亦劳止，汔可小愒。惠此中国，俾民忧泄。无纵诡随，以谨丑厉。式遏寇虐，无俾正败。戎虽小子，而式弘大。民亦劳止，汔可小安。惠此中国，国无有残。无纵诡随，以谨缱绻。式遏寇虐，无俾正反。王欲玉女，是用大谏。——先秦·佚名《民劳》
17  东风何时至？已绿湖上山。湖上春既早，田家日不闲。沟塍流水处，耒耜平芜间。薄暮饭牛罢，归来还闭关。——唐代·丘为《题农父庐舍》
18  云阳上征去，两岸饶商贾。吴牛喘月时，拖船一何苦。水浊不可饮，壶浆半成土。一唱都护歌，心摧泪如雨。万人凿盘石，无由达江浒。君看石芒砀，掩泪悲千古。——唐代·李白《丁督护歌》
19  交流四水抱城斜，散作千溪遍万家。深处种菱浅种稻，不深不浅种荷花。——清代·阮元《吴兴杂诗》
20  稻云不雨不多黄，荞麦空花早着霜。已分忍饥度残岁，更堪岁里闰添长。——宋代·杨万里《悯农》
21  杜陵叟，杜陵居，岁种薄田一顷余。三月无雨旱风起，麦苗不秀多黄死。九月降霜秋早寒，禾穗未熟皆青乾。长吏明知不申破，急敛暴征求考课。典桑卖地纳官租，明年衣食将何如？剥我身上帛，夺我口中粟。虐人害物即豺狼，何必钩爪锯牙食人肉？不知何人奏皇帝，帝心恻隐知人弊。白麻纸上书德音，京畿尽放今年税。昨日里胥方到门，手持敕牒榜乡村。十家租税九家毕，虚受吾君蠲免恩。——唐代·白居易《杜陵叟》
22  男声欣欣女颜悦，人家不怨言语别。五月虽热麦风清，檐头索索缲车鸣。野蚕作茧人不取，叶间扑扑秋蛾生。麦收上场绢在轴，的知输得官家足。不望入口复上身，且免向城卖黄犊。回家衣食无厚薄，不见县门身即乐。——唐代·王建《田家行》
23  携箩驱出敢偷闲，雪胫冰须惯忍寒。岂是不能扃户坐，忍寒犹可忍饥难。啼号升斗抵千金，冻雀饥鸦共一音。劳汝以生令至此，悠悠大块果何心。——宋代·范成大《雪中闻墙外鬻鱼菜者求售之声甚苦有感》
24  西亭石竹新作芽，游丝已罥樱桃花。鸣鸠乳燕春欲晚，杖藜时复话田家。田家父老向我说，“谷雨久过三月节。春田龟坼苗不滋，犹赖立春三日雪。”我闻此语重叹息，瘠土年年事耕织。暮闻穷巷叱牛归，晓见公家催赋入。去年旸雨幸无愆，稍稍三农获晏食。春来谷赋复伤农，不见饥鸟啄余粒。即今土亢不可耕，布谷飞飞朝暮鸣。舂莩作饭藜作羹，吁嗟荆益方用兵。——清代·王士祯《春不雨》
25  西蜀樱桃也自红，野人相赠满筠笼。数回细写愁仍破，万颗匀圆讶许同。忆昨赐沾门下省，退朝擎出大明宫。金盘玉箸无消息，此日尝新任转蓬。——唐代·杜甫《野人送朱樱》
26  海人无家海里住，采珠役象为岁赋。 恶波横天山塞路，未央宫中常满库。——唐代·王建《海人谣》
27  白头灶户低草房，六月煎盐烈火旁。走出门前炎日里，偷闲一刻是乘凉。——清代·吴嘉纪《煎盐绝句》
28  步屟随春风，村村自花柳。田翁逼社日，邀我尝春酒。酒酣夸新尹，畜眼未见有。回头指大男，渠是弓弩手。名在飞骑籍，长番岁时久。前日放营农，辛苦救衰朽。差科死则已，誓不举家走。今年大作社，拾遗能住否。叫妇开大瓶，盆中为吾取。感此气扬扬，须知风化首。语多虽杂乱，说尹终在口。朝来偶然出，自卯将及酉。久客惜人情，如何拒邻叟。高声索果栗，欲起时被肘。指挥过无礼，未觉村野丑。月出遮我留，仍嗔问升斗。——唐代·杜甫《遭田父泥饮美严中丞》
29  连州城下，俯接村墟。偶登郡楼，适有所感，遂书其事为俚歌，以俟采诗者。冈头花草齐，燕子东西飞。田塍望如线，白水光参差。农妇白纻裙，农夫绿蓑衣。齐唱田中歌，嘤伫如竹枝。但闻怨响音，不辨俚语词。时时一大笑，此必相嘲嗤。水平苗漠漠，烟火生墟落。黄犬往复还，赤鸡鸣且啄。路旁谁家郎？乌帽衫袖长。自言上计吏，年初离帝乡。田夫语计吏：“君家侬定谙。一来长安罢，眼大不相参。”计吏笑致辞：“长安真大处。省门高轲峨，侬入无度数。昨来补卫士，唯用筒竹布。君看二三年，我作官人去。”——唐代·刘禹锡《插田歌》
30  客行野田间，比屋皆闭户。借问屋中人，尽去作商贾。 官家不税商，税农服作苦。居人尽东西，道路侵垄亩。 采玉上山颠，探珠入水府。边兵索衣食，此物同泥土。 古来一人耕，三人食犹饥。如今千万家，无一把锄犁。 我仓常空虚，我田生蒺藜。上天不雨粟，何由活烝黎。——唐代·姚合《庄居野行》
31  牛靿咤咤，田确确，旱块敲牛蹄趵趵。种得官仓珠颗谷，六十年来兵簇簇，日月食粮车辘辘。一日官军收海服，驱牛驾车食牛肉，归来攸得牛两角。重铸锄犁作斤，姑舂妇担去轮官，输官不足归卖屋。愿官早胜仇早覆，农死有儿牛有犊，不遣官军粮不足。——唐代·元稹《田家词》
32  西风八九月，积地秋云黄。力田已告成，计日宜收藏。刈获须及时，虑为雨雪伤。农家终岁劳，至此愿稍偿。勤苦守恒业，始有数月粮。嗟彼豪华子，素餐厌膏粱。安坐废手足，嗜欲毒其肠。岂知民力艰，颗米皆琳琅。园居知风月，野居知星霜。君看获稻时，粒粒脂膏香。——清代·黄燮清《秋日田家杂咏》
33  老父田荒秋雨里，旧时高岸今江水。佣耕犹自抱长饥，的知无力输租米。自从乡官新上来，黄纸放尽白纸催。卖衣得钱都纳却，病骨虽寒聊免缚。去年衣尽到家口，大女临歧两分首。今年次女已行媒，亦复驱将换升斗。室中更有第三女，明年不怕催租苦。——宋代·范成大《后催租行》
34  日击收田鼓，时称大有年。烂倾新酿酒，饱载下江船。女髻银钗满，童袍毳氎鲜。里胥休借问，不信有官权。——宋代·梅尧臣《村豪》
1  北风卷地白草折，胡天八月即飞雪。忽如一夜春风来，千树万树梨花开。散入珠帘湿罗幕，狐裘不暖锦衾薄。将军角弓不得控，都护铁衣冷难着。瀚海阑干百丈冰，愁云惨淡万里凝。中军置酒饮归客，胡琴琵琶与羌笛。纷纷暮雪下辕门，风掣红旗冻不翻。轮台东门送君去，去时雪满天山路。山回路转不见君，雪上空留马行处。——唐代·岑参《白雪歌送武判官归京》
2  千山鸟飞绝，万径人踪灭。孤舟蓑笠翁，独钓寒江雪。——唐代·柳宗元《江雪》
3  卖炭翁，伐薪烧炭南山中。满面尘灰烟火色，两鬓苍苍十指黑。卖炭得钱何所营？身上衣裳口中食。可怜身上衣正单，心忧炭贱愿天寒。夜来城外一尺雪，晓驾炭车辗冰辙。牛困人饥日已高，市南门外泥中歇。翩翩两骑来是谁？黄衣使者白衫儿。手把文书口称敕，回车叱牛牵向北。一车炭，千余斤，宫使驱将惜不得。半匹红绡一丈绫，系向牛头充炭直。——唐代·白居易《卖炭翁》
4  梅雪争春未肯降，骚人搁笔费评章。梅须逊雪三分白，雪却输梅一段香。——宋代·卢梅坡《雪梅·其一》
5  日暮苍山远，天寒白屋贫。柴门闻犬吠，风雪夜归人。——唐代·刘长卿《逢雪宿芙蓉山主人》
6  已讶衾枕冷，复见窗户明。夜深知雪重，时闻折竹声。——唐代·白居易《夜雪》
7  风劲角弓鸣，将军猎渭城。草枯鹰眼疾，雪尽马蹄轻。忽过新丰市，还归细柳营。回看射雕处，千里暮云平。——唐代·王维《观猎》
8  月黑雁飞高，单于夜遁逃。欲将轻骑逐，大雪满弓刀。——唐代·卢纶《和张仆射塞下曲·其三》
9  回乐峰前沙似雪，受降城外月如霜。&回乐峰 一作：回乐烽）不知何处吹芦管，一夜征人尽望乡。——唐代·李益《夜上受降城闻笛》
10  有梅无雪不精神，有雪无诗俗了人。日暮诗成天又雪，与梅并作十分春。——宋代·卢梅坡《雪梅·其二》
11  大雪压青松，青松挺且直。 要知松高洁，待到雪化时。——现代·陈毅《青松》
12  终南阴岭秀，积雪浮云端。林表明霁色，城中增暮寒。——唐代·祖咏《终南望余雪》
13  稚子金盆脱晓冰，彩丝穿取当银铮。&银铮 一作：银钲&敲成玉磬穿林响，忽作玻璃碎地声。&玻璃 一作：玻瓈&——宋代·杨万里《稚子弄冰》
14  白日登山望烽火，黄昏饮马傍交河。行人刁斗风沙暗，公主琵琶幽怨多。野云万里无城郭，雨雪纷纷连大漠。胡雁哀鸣夜夜飞，胡儿眼泪双双落。闻道玉门犹被遮，应将性命逐轻车。年年战骨埋荒外，空见蒲桃入汉家。——唐代·李颀《古从军行》
15  烛龙栖寒门，光曜犹旦开。日月照之何不及此？惟有北风号怒天上来。燕山雪花大如席，片片吹落轩辕台。幽州思妇十二月，停歌罢笑双蛾摧。倚门望行人，念君长城苦寒良可哀。别时提剑救边去，遗此虎文金鞞靫。中有一双白羽箭，蜘蛛结网生尘埃。箭空在，人今战死不复回。不忍见此物，焚之已成灰。黄河捧土尚可塞，北风雨雪恨难裁。——唐代·李白《北风行》
16  战哭多新鬼，愁吟独老翁。乱云低薄暮，急雪舞回风。瓢弃尊无绿，炉存火似红。数州消息断，愁坐正书空。——唐代·杜甫《对雪》
17  邯郸驿里逢冬至，抱膝灯前影伴身。 想得家中夜深坐，还应说着远行人。——唐代·白居易《邯郸冬至夜思家》
18  孟冬十月，北风徘徊，天气肃清，繁霜霏霏。鵾鸡晨鸣，鸿雁南飞，鸷鸟潜藏，熊罴窟栖。钱镈停置，农收积场。逆旅整设，以通贾商。幸甚至哉！歌以咏志。——魏晋·曹操《冬十月》
19  晨起开门雪满山，雪晴云淡日光寒。檐流未滴梅花冻，一种清孤不等闲。——清代·郑燮《山中雪后》
20  十月江南天气好，可怜冬景似春华。霜轻未杀萋萋草，日暖初干漠漠沙。老柘叶黄如嫩树，寒樱枝白是狂花。此时却羡闲人醉，五马无由入酒家。——唐代·白居易《早冬》
21  岁暮阴阳催短景，天涯霜雪霁寒宵。五更鼓角声悲壮，三峡星河影动摇。野哭几家闻战伐，夷歌数处起渔樵。卧龙跃马终黄土，人事依依漫寂寥。&版本一&岁暮阴阳催短景，天涯霜雪霁寒宵。五更鼓角声悲壮，三峡星河影动摇。野哭千家闻战伐，夷歌数处起渔樵。卧龙跃马终黄土，人事音书漫寂寥。&版本二&——唐代·杜甫《阁夜》
22  六出飞花入户时，坐看青竹变琼枝。如今好上高楼望，盖尽人间恶路岐。——唐代·高骈《对雪》
23  明朝驿使发，一夜絮征袍。素手抽针冷，那堪把剪刀。裁缝寄远道，几日到临洮。——唐代·李白《子夜吴歌·冬歌》
24  寒气先侵玉女扉，清光旋透省郎闱。梅花大庾岭头发，柳絮章台街里飞。欲舞定随曹植马，有情应湿谢庄衣。龙山万里无多远，留待行人二月归。旋扑珠帘过粉墙，轻于柳絮重于霜。已随江令夸琼树，又入卢家妒玉堂。侵夜可能争桂魄，忍寒应欲试梅妆。关河冻合东西路，肠断斑骓送陆郎。——唐代·李商隐《对雪二首》
25  塞外悲风切，交河冰已结。瀚海百重波，阴山千里雪。 迥戍危烽火，层峦引高节。悠悠卷旆旌，饮马出长城。 寒沙连骑迹，朔吹断边声。胡尘清玉塞，羌笛韵金钲。 绝漠干戈戢，车徒振原隰。都尉反龙堆，将军旋马邑。 扬麾氛雾静，纪石功名立。荒裔一戎衣，灵台凯歌入。——唐代·李世民《饮马长城窟行》
26  沉沉更鼓急，渐渐人声绝。吹灯窗更明，月照一天雪。——清代·袁枚《十二月十五夜》
27  寒色孤村幕，悲风四野闻。溪深难受雪，山冻不流云。鸥鹭飞难辨，沙汀望莫分。野桥梅几树，并是白纷纷。——清代·洪升《雪望》
28  天津桥下冰初结，洛阳陌上人行绝。 榆柳萧疏楼阁闲，月明直见嵩山雪。——唐代·孟郊《洛桥晚望》
29  地白风色寒，雪花大如手。笑杀陶渊明，不饮杯中酒。 浪抚一张琴，虚栽五株柳。空负头上巾，吾于尔何有。——唐代·李白《嘲王历阳不肯饮酒》
30  未洗染尘缨，归来芳草平。一条藤径绿，万点雪峰晴。 地冷叶先尽，谷寒云不行。嫩篁侵舍密，古树倒江横。 白犬离村吠，苍苔壁上生。穿厨孤雉过，临屋旧猿鸣。 木落禽巢在，篱疏兽路成。拂床苍鼠走，倒箧素鱼惊。 洗砚修良策，敲松拟素贞。此时重一去，去合到三清。——唐代·李白《冬日归旧山》
31  燕台一望客心惊，笳鼓喧喧汉将营。万里寒光生积雪，三边曙色动危旌。沙场烽火侵胡月，海畔云山拥蓟城。少小虽非投笔吏，论功还欲请长缨。——唐代·祖咏《望蓟门》
32  故关衰草遍，离别自堪悲。路出寒云外，人归暮雪时。少孤为客早，多难识君迟。掩泪空相向，风尘何处期。——唐代·卢纶《李端公》
33  腊日常年暖尚遥，今年腊日冻全消。侵陵雪色还萱草，漏泄春光有柳条。纵酒欲谋良夜醉，还家初散紫宸朝。口脂面药随恩泽，翠管银罂下九霄。——唐代·杜甫《腊日》
34  柳汀斜对野人窗，零落衰条傍晓江。 正是霜风飘断处，寒鸥惊起一双双。——唐代·陆龟蒙《冬柳》
35  明朝游上苑，火速报春知。花须连夜发，莫待晓风吹。——唐代·武则天《腊日宣诏幸上苑》
36  百泉冻皆咽，我吟寒更切。半夜倚乔松，不觉满衣雪。竹竿有甘苦，我爱抱苦节。鸟声有悲欢，我爱口流血。潘生若解吟，更早生白发。——唐代·孟郊《苦寒吟》
37  殷忧不能寐，苦此夜难颓。明月照积雪，朔风劲且哀。运往无淹物，年逝觉已催。——南北朝·谢灵运《岁暮》
38  紫禁仙舆诘旦来，青旂遥倚望春台。 不知庭霰今朝落，疑是林花昨夜开。——唐代·宋之问《苑中遇雪应制》
39  羽翼摧残日，郊园寂寞时。晓鸡惊树雪，寒鹜守冰池。急景忽云暮，颓年浸已衰。如何匡国分，不与夙心期。——唐代·李商隐《幽居冬暮》
40  斜日低山片月高，睡余行药绕江郊。霜风捣尽千林叶，闲倚筇枝数鹳巢。炙背檐前日似烘，暖醺醺后困蒙蒙。过门走马何官职，侧帽笼鞭战北风！屋上添高一把茅，密泥房壁似僧寮。从教屋外阴风吼，卧听篱头响玉箫。松节然膏当烛笼，凝烟如墨暗房栊；晚来拭净南窗纸，便觉斜阳一倍红。乾高寅缺筑牛宫，巵酒豚蹄酹土公。牯牸无瘟犊儿长，明年添种越城东。放船开看雪山晴，风定奇寒晚更凝。坐听一篙珠玉碎，不知湖面已成冰！拨雪挑来踏地菘，味如蜜藕更肥醲。朱门肉食无风味，只作寻常菜把供。榾柮无烟雪夜长，地炉煨酒暖如汤。莫嗔老妇无盘飣，笑指灰中芋栗香。煮酒春前腊后蒸，一年长飨瓮头清。廛居何似山居乐，秫米新来禁入城。黄纸蠲租白纸催，皂衣旁午下乡来。长官头脑冬烘甚，乞汝青钱买酒回。探梅公子款柴门，枝北枝南总未春；忽见小桃红似锦，却疑侬是武陵人。村巷冬年见俗情，邻翁讲礼拜柴荆。长衫布缕如霜雪，云是家机自织成。——宋代·范成大《冬日田园杂兴》
41  寒更传晓箭，清镜览衰颜。隔牖风惊竹，开门雪满山。洒空深巷静，积素广庭闲。借问袁安舍，翛然尚闭关。——唐代·王维《冬晚对雪忆胡居士家》
42  风怒欲拔木，雨暴欲掀屋。风声翻海涛，雨点堕车轴。拄门那敢开，吹火不得烛。岂惟涨沟溪，势已卷平陆。辛勤蓺宿麦，所望明年熟；一饱正自艰，五穷故相逐。南邻更可念，布被冬未赎；明朝甑复空，母子相持哭。——宋代·陆游《十月二十八日风雨大作》
43  岁云暮矣多北风，潇湘洞庭白雪中。渔父天寒网罟冻，莫徭射雁鸣桑弓。去年米贵阙军食，今年米贱大伤农。高马达官厌酒肉，此辈杼轴茅茨空。楚人重鱼不重鸟，汝休枉杀南飞鸿。况闻处处鬻男女，割慈忍爱还租庸。往日用钱捉私铸，今许铅锡和青铜。刻泥为之最易得，好恶不合长相蒙。万国城头吹画角，此曲哀怨何时终？——唐代·杜甫《岁晏行》
44  我军青坂在东门，天寒饮马太白窟。黄头奚儿日向西，数骑弯弓敢驰突。山雪河冰野萧瑟，青是烽烟白人骨。焉得附书与我军，忍待明年莫仓卒。——唐代·杜甫《悲青坂》
45  雪满前庭月色闲，主人留客未能还。 预愁明日相思处，匹马千山与万山。——唐代·李嘉祐《夜宴南陵留别》
46  荆谿白石出，天寒红叶稀。山路元无雨，空翠湿人衣。相看不忍发，惨淡暮潮平。语罢更携手，月明洲渚生。——唐代·王维《阙题二首》
47  寝迹衡门下，邈与世相绝。顾盼莫谁知，荆扉昼常闭。凄凄岁暮风，翳翳经日雪。倾耳无希声，在目皓已洁。劲气侵襟袖，箪瓢谢屡设。萧索空宇中，了无一可悦！历览千载书，时时见遗烈。高操非所攀，谬得固穷节。平津苟不由，栖迟讵为拙！寄意一言外，兹契谁能别？——魏晋·陶渊明《癸卯岁十二月中作与从弟敬远》
48  释子吾家宝，神清慧有馀。能翻梵王字，妙尽伯英书。 远鹤无前侣，孤云寄太虚。狂来轻世界，醉里得真如。 飞锡离乡久，宁亲喜腊初。故池残雪满，寒柳霁烟疏。 寿酒还尝药，晨餐不荐鱼。遥知禅诵外，健笔赋闲居。——唐代·钱起《送外甥怀素上人归乡侍奉》
49  江上数株桑枣树，自从离乱更荒凉。那堪旅馆经残腊，只把空书寄故乡。典尽客衣三尺雪，炼精诗句一头霜。故人多在芙蓉幕，应笑孜孜道未光。——唐代·王建《维扬冬末寄幕中二从事》
50  冰峰撑空寒矗矗，云凝水冻埋海陆。 杀物之性，伤人之欲，既不能断绝蒺藜荆棘之根株， 又不能展凤凰麒麟之拳跼。如此则何如为和煦，为膏雨， 自然天下之荣枯，融融于万户。——唐代·齐己《苦寒行》
51  辽东万里辽水曲，古戍无城复无屋。黄云盖地雪作山，不惜黄金买衣服。战回各自收弓箭，正西回面家乡远。年年郡县送征人，将与辽东作丘坂。宁为草木乡中生，有身不向辽东行。——唐代·王建《辽东行》
1  忆年十五心尚孩，健如黄犊走复来。庭前八月梨枣熟，一日上树能千回。即今倏忽已五十，坐卧只多少行立。强将笑语供主人，悲见生涯百忧集。入门依旧四壁空，老妻睹我颜色同。痴儿不知父子礼，叫怒索饭啼门东。——唐代·杜甫《百忧集行》
2  百泉冻皆咽，我吟寒更切。半夜倚乔松，不觉满衣雪。竹竿有甘苦，我爱抱苦节。鸟声有悲欢，我爱口流血。潘生若解吟，更早生白发。——唐代·孟郊《苦寒吟》
3  采玉采玉须水碧，琢作步摇徒好色。老夫饥寒龙为愁，蓝溪水气无清白。夜雨冈头食蓁子，杜鹃口血老夫泪。蓝溪之水厌生人，身死千年恨溪水。斜山柏风雨如啸，泉脚挂绳青袅袅。村寒白屋念娇婴，古台石磴悬肠草。——唐代·李贺《老夫采玉歌》
4  边霜昨夜堕关榆，吹角当城汉月孤。无限塞鸿飞不度，秋风卷入小单于。——唐代·李益《听晓角》
5  席帽聊萧，偶经过、信陵祠下。正满目、荒台败叶，东京客舍。九月惊风将落帽，半廊细雨时飘瓦。桕初红、偏向坏墙边，离披打。今古事，堪悲诧；身世恨，从牵惹。倘君而仍在，定怜余也。我讵不如毛薛辈，君宁甘与原尝亚。叹侯嬴、老泪苦无多，如铅泻。——清代·陈维崧《满江红·秋日经信陵君祠》
6  天既丧我妻，又复丧我子！两眼虽未枯，片心将欲死。雨落入地中，珠沉入海底。赴海可见珠，掘地可见水。唯人归泉下，万古知已矣！拊膺当问谁，憔悴鉴中鬼。——唐代·梅尧臣《书哀》
1  无花无酒过清明，兴味萧然似野僧。昨日邻家乞新火，晓窗分与读书灯。——宋代·王禹偁《清明》
2  二月二日江上行，东风日暖闻吹笙。花须柳眼各无赖，紫蝶黄蜂俱有情。万里忆归元亮井，三年从事亚夫营。新滩莫悟游人意，更作风檐夜雨声。——唐代·李商隐《二月二日》
3  老父田荒秋雨里，旧时高岸今江水。佣耕犹自抱长饥，的知无力输租米。自从乡官新上来，黄纸放尽白纸催。卖衣得钱都纳却，病骨虽寒聊免缚。去年衣尽到家口，大女临歧两分首。今年次女已行媒，亦复驱将换升斗。室中更有第三女，明年不怕催租苦。——宋代·范成大《后催租行》
1  苏武魂销汉使前，古祠高树两茫然。云边雁断胡天月，陇上羊归塞草烟。回日楼台非甲帐，去时冠剑是丁年。茂陵不见封侯印，空向秋波哭逝川。——唐代·温庭筠《苏武庙》
2  杨柳迷离晓雾中，杏花零落五更钟。寂寂景阳宫外月，照残红。蝶化彩衣金缕尽，虫衔画粉玉楼空。惟有无情双燕子，舞东风。——明代·陈子龙《山花子·春愁》
3  猿愁鱼踊水翻波，自古流传是汨罗。 蘋藻满盘无处奠，空闻渔父扣舷歌。——唐代·韩愈《湘中》
4  中原草草失承平，戍火胡尘到两京。扈跸老臣身万里，天寒来此听江声！——宋代·陆游《龙兴寺吊少陵先生寓居》
5  大树无枝向北风，十年遗恨泣英雄。班师诏已来三殿，射虏书犹说两宫。每忆上方谁请剑，空嗟高庙自藏弓。栖霞岭上今回首，不见诸陵白露中。——明代·高启《吊岳王墓》
6  乔木幽人三亩宅，生刍一束向谁论？藤萝得意干云日，箫鼓何心进酒尊。白屋可能无孺子，黄堂不是欠陈蕃。古人冷淡今人笑，湖水年年到旧痕。——宋代·黄庭坚《徐孺子祠堂》
7  玉环妖血无人扫，渔阳马厌长安草。潼关战骨高于山，万里君王蜀中老。金戈铁马从西来，郭公凛凛英雄才。举旗为风偃为雨，洒扫九庙无尘埃。元功高名谁与纪，风雅不继骚人死。水部胸中星斗文，太师笔下龙蛇字。天遣二子传将来，高山十丈磨苍崖。谁持此碑入我室？使我一见昏眸开。百年兴废增感慨，当时数子今安在？君不见，荒凉浯水弃不收，时有游人打碑卖。——宋代·张耒《读中兴碑》
1  苏武魂销汉使前，古祠高树两茫然。云边雁断胡天月，陇上羊归塞草烟。回日楼台非甲帐，去时冠剑是丁年。茂陵不见封侯印，空向秋波哭逝川。——唐代·温庭筠《苏武庙》
1  弓背霞明剑照霜，秋风走马出咸阳。未收天子河湟地，不拟回头望故乡。——唐代·令狐楚《少年行四首·其三》
1  纷纷红紫已成尘，布谷声中夏令新。夹路桑麻行不尽，始知身是太平人。——宋代·陆游《初夏绝句》
2  不自识疏鄙，终年住在城。过门无马迹，满宅是蝉声。带病吟虽苦，休官梦已清。何当学禅观，依止古先生？——唐代·姚合《闲居》
3  闻有高踪客，耿介坐幽庄。林壑人事少，风烟鸟路长。瀑水含秋气，垂藤引夏凉。苗深全覆陇，荷上半侵塘。钓渚青凫没，村田白鹭翔。知君振奇藻，还嗣海隅芳。——唐代·卢照邻《初夏日幽庄》
1  别肠转如轮，一刻既万周。眼见双轮驰，益增中心忧。古亦有山川，古亦有车舟。车舟载离别，行止犹自由。今日舟与车，并力生离愁。明知须臾景，不许稍绸缪。钟声一及时，顷刻不少留。虽有万钧柁，动如绕指柔。岂无打头风？亦不畏石尤。送者未及返，君在天尽头。望影倏不见，烟波杳悠悠。去矣一何速，归定留滞不？所愿君归时，快乘轻气球。朝寄平安语，暮寄相思字。驰书迅已极，云是君所寄。既非君手书，又无君默记。虽署花字名，知谁箝缗尾？寻常并坐语，未遽悉心事。况经三四译，岂能达人意！只有斑斑墨，颇似临行泪。门前两行树，离离到天际。中央亦有丝，有丝两头系。如何君寄书，断续不时至？每日百须臾，书到时有几？一息不相闻，使我容颜悴。安得如电光，一闪至君旁！开函喜动色，分明是君容。自君镜奁来，入妾怀袖中。临行剪中衣，是妾亲手缝。肥瘦妾自思，今昔得毋同？自别思见君，情如春酒浓。今日见君面，仍觉心忡忡。揽镜妾自照，颜色桃花红。开箧持赠君，如与君相逢。妾有钗插鬓，君有襟当胸。双悬可怜影，汝我长相从。虽则长相从，别恨终无穷。对面不解语，若隔山万重。自非梦来往，密意何由通！汝魂将何之？欲与君追随。飘然渡沧海，不畏风波危。昨夕入君室，举手搴君帷。披帷不见人，想君就枕迟。君魂倘寻我，会面亦难期。恐君魂来日，是妾不寐时。妾睡君或醒，君睡妾岂知。彼此不相闻，安怪常参差！举头见明月，明月方入扉。此时想君身，侵晓刚披衣。君在海之角，妾在天之涯。相去三万里，昼夜相背驰。眠起不同时，魂梦难相依。地长不能缩，翼短不能飞。只有恋君心，海枯终不移。海水深复深，难以量相思。——清代·黄遵宪《今别离》
2  离恨如旨酒，古今饮皆醉。只恐长江水，尽是儿女泪。伊余非此辈，送人空把臂。他日再相逢，清风动天地。——唐代·贯休《古离别》
1  举秀才，不知书。举孝廉，父别居。寒素清白浊如泥，高第良将怯如鸡。——两汉·佚名《桓灵时童谣》
1  富家不用买良田，书中自有千锺粟。安居不用架高堂，书中自有黄金屋。出门莫恨无人随，书中车马多如簇。娶妻莫恨无良媒，书中自有颜如玉。男儿若遂平生志，六经勤向窗前读。——宋代·赵恒《劝学诗》
2  见说蚕丛路，崎岖不易行。山从人面起，云傍马头生。芳树笼秦栈，春流绕蜀城。升沉应已定，不必问君平。——唐代·李白《送友人入蜀》
3  握中有悬璧，本自荆山璆。惟彼太公望，昔在渭滨叟。邓生何感激，千里来相求。白登幸曲逆，鸿门赖留侯。重耳任五贤，小白相射钩。苟能隆二伯，安问党与雠？中夜抚枕叹，想与数子游。吾衰久矣夫，何其不梦周？谁云圣达节，知命故不忧。宣尼悲获麟，西狩涕孔丘。功业未及建，夕阳忽西流。时哉不我与，去乎若云浮。朱实陨劲风，繁英落素秋。狭路倾华盖，骇驷摧双辀。何意百炼刚，化为绕指柔。——魏晋·刘琨《重赠卢谌》
4  宁饮建业水，不食武昌鱼。宁还建业死，不止武昌居。——魏晋·佚名《吴孙皓初童谣》
5  谪去君无恨，闽中我旧过。大都秋雁少，只是夜猿多。东路云山合，南天瘴疠和。自当逢雨露，行矣慎风波。——唐代·高适《送郑侍御谪闽中》
6  汗简成新令，褰帷刺剧州。韦平家法在，邵杜治声优。野竹交淇水，秋瓜蔓帝邱。三年归奉计，肯顾石渠游。——宋代·司马光《送云卿知卫州》
7  祖饯河水上，离情郁难舒。彼此谅衷素，值兹孟夏初。青青河畔草，嘉麦生同墟。子今京国去，结驷耀通衢。冠盖欻交会，连璧粲琼裾。既抱贞持操，甘等常人愚。亮节贵有爱，洪涛奋鵾鱼。抡材仍射策，陈纲当晏如。昔为凫舄令，展转惜居诸。葵藿仰朝阳，寸心万里俱。努躬崇令德，世泽遗乡闾。言睇贺兰巅，雪影袭云虚。为作远塞别，歌成不能书。击筑继慷慨，对景两踟蹰。——明代·边定《送王时敏之京》
1  奉君金卮之美酒，玳瑁玉匣之雕琴。七彩芙蓉之羽帐，九华蒲萄之锦衾。红颜零落岁将暮，寒光宛转时欲沉。愿君裁悲且减思，听我抵节行路吟。不见柏梁铜雀上，宁闻古时清吹音？——南北朝·鲍照《拟行路难·其一》
1  千里黄云白日曛，北风吹雁雪纷纷。莫愁前路无知己，天下谁人不识君。六翮飘飖私自怜，一离京洛十余年。丈夫贫贱应未足，今日相逢无酒钱。——唐代·高适《别董大二首》
2  为我引杯添酒饮，与君把箸击盘歌。诗称国手徒为尔，命压人头不奈何。举眼风光长寂寞，满朝官职独蹉跎。亦知合被才名折，二十三年折太多。——唐代·白居易《醉赠刘二十八使君》
3  酌君以蒲城桑落之酒，泛君以湘累秋菊之英。赠君以黟川点漆之墨，送君以阳关堕泪之声。酒浇胸次之磊块，菊制短世之颓龄。墨以传万古文章之印，歌以写一家兄弟之情。江山千里俱头白，骨肉十年终眼青。连床夜语鸡戒晓，书囊无底谈未了。有功翰墨乃如此，何恨远别音书少。炒沙作縻终不饱，缕冰文章费工巧。要须心地收汗马，孔孟行世目杲杲。有弟有弟力持家，妇能养姑供珍鲑。儿大诗书女丝麻，公但读书煮春茶。——宋代·黄庭坚《送王郎》
4  君家玉女从小见，闻道如今画不成。翦裁似借天女手，萱草石榴偏眼明。——宋代·黄庭坚《谢张仲谋端午送巧作》
5  月缺花残莫怆然，花须终发月终圆。更能何事销芳念，亦有浓华委逝川。一曲艳歌留婉转，九原春草妒婵娟。王孙莫学多情客，自古多情损少年。——唐代·温庭筠《和友人伤歌姬》
6  读书不作儒生酸，跃马西入金城关。塞垣苦寒风气恶，归来面皱须眉斑。先皇召见延和殿，议论慷慨天开颜。谤书盈箧不复辩，脱身来看江南山。长江滚滚蛟龙怒，扁舟此去何当还？大梁城里定相见，玉川破屋应数间。——宋代·谢逸《送董元达》
1  煮豆燃豆萁，豆在釜中泣。本是同根生，相煎何太急？（版本一）煮豆持作羹，漉菽以为汁。萁在釜下燃，豆在釜中泣。本自同根生，相煎何太急？（版本二）——两汉·曹植《七步诗》
2  明日复明日，明日何其多。我生待明日，万事成蹉跎。世人若被明日累，春去秋来老将至。&若 一作：苦&朝看水东流，暮看日西坠。百年明日能几何？请君听我明日歌。&版本一 钱鹤滩&明日复明日，明日何其多！日日待明日，万事成蹉跎。世人皆被明日累，明日无穷老将至。晨昏滚滚水东流，今古悠悠日西坠。百年明日能几何？请君听我明日歌。&版本二 文嘉&——明代·钱福《明日歌》
3  锦城丝管日纷纷，半入江风半入云。 此曲只应天上有，人间能得几回闻。——唐代·杜甫《赠花卿》
4  枝间新绿一重重， 小蕾深藏数点红。爱惜芳心莫轻吐， 且教桃李闹春风。——金朝·元好问《同儿辈赋未开海棠》
5  阳春无不长成，草木群类，随大风起。零落若何翩翩，中心独立一何茕。四时舍我驱驰，今我隐约欲何为？生居天壤间，忽如飞鸟栖枯枝。我今隐约欲何为？适君身体所服，何不恣君口腹所尝？冬被貂鼲温暖，夏当服绮罗轻凉。行力自苦，我将欲何为？不及君少壮之时，乘坚车、策肥马良。上有沧浪之天，今我难得久来视。下有蠕蠕之地，今我难得久来履。何不恣意遨游，从君所喜？带我宝剑。今尔何为自低昂？悲丽乎壮观，白如积雪，利若秋霜。驳犀标首，玉琢中央。帝王所服，辟除凶殃。御左右，奈何致福祥？吴之辟闾，越之步光，楚之龙泉，韩有墨阳，苗山之铤，羊头之钢。知名前代，咸自谓丽且美，曾不如君剑良绮难忘。冠青云之崔嵬，纤罗为缨，饰以翠翰，既美且轻。表容仪，俯仰垂光荣。宋之章甫，齐之高冠，亦自谓美，盖何足观？排金铺，坐玉堂。风尘不起，天气清凉。奏桓瑟，舞赵倡。女娥长歌，声协宫商。感心动耳，荡气回肠。酌桂酒，脍鲤鲂。与佳人期为乐康。前奉玉卮，为我行觞。今日乐，不可忘，乐未央。为乐常苦迟，岁月逝，忽若飞。何为自苦，使我心悲。——魏晋·曹丕《大墙上蒿行》
6  末世多轻薄，骄代好浮华。志意既放逸，赀财亦丰奢。被服极纤丽，肴膳尽柔嘉。僮仆馀梁肉，婢妾蹈绫罗。文轩树羽盖，乘马鸣玉珂。横簪刻玳瑁，长鞭错象牙。足下金鑮履，手中双莫邪。宾从焕络绎，侍御何芬葩。朝与金张期，暮宿许史家。甲笫面长街，朱门赫嵯峨。苍梧竹叶青，宜城九酝醝。浮醪随觞转，素蚁自跳波。美女兴齐赵，妍唱出西巴。一顾倾城国，千金不足多。北里献奇舞，大陵奏名歌。新声逾激楚，妙妓绝阳阿。玄鹤降浮云，鱏鱼跃中河。墨翟且停车，展季犹咨嗟。淳于前行酒，雍门坐相和。孟公结重关，宾客不得蹉。三雅来何迟？耳热眼中花。盘案互交错，坐席咸喧哗。簪珥或堕落，冠冕皆倾斜。酣饮终日夜，明灯继朝霞。绝缨尚不尤，安能复顾他？留连弥信宿，此欢难可过。人生若浮寄，年时忽蹉跎。促促朝露期，荣乐遽几何？念此肠中悲，涕下自滂沱。但畏执法吏，礼防且切蹉。——魏晋·张华《轻薄篇》
7  罩向金笼好羽仪，分明喉舌似君稀。不须一向随人语，须信人心有是非。——宋代·僧定渚《咏鹦鹉》
8  金天方肃杀，白露始专征。王师非乐战，之子慎佳兵。海气侵南部，边风扫北平。莫卖卢龙塞，归邀麟阁名。——唐代·陈子昂《送著作佐郎崔融等从梁王东征》
1  耕犁千亩实千箱，力尽筋疲谁复伤？但得众生皆得饱，不辞羸病卧残阳。——宋代·李纲《病牛》
2  落日无情最有情，遍催万树暮蝉鸣。听来咫尺无寻处，寻到旁边却不声。——宋代·杨万里《初秋行圃》
3  高竹笼前无伴侣，乱鸡群里有风标。低头乍恐丹砂落，晒翅常疑白雪消。转觉鸬鹚毛色下，苦嫌鹦鹉语声娇。临风一唳思何事，怅望青田云水遥。池中此鹤鹤中稀，恐是辽东老令威。带雪松枝翘膝胫，放花菱片缀毛衣。低回且向林间宿，奋迅终须天外飞。若问故巢知处在，主人相恋未能归。——唐代·白居易《池鹤二首》
4  君因风送入青云，我被人驱向鸭群。雪颈霜毛红网掌，请看何处不如君？——唐代·白居易《鹅赠鹤》
5  暗虫唧唧夜绵绵，况是秋阴欲雨天。犹恐愁人暂得睡，声声移近卧床前。——唐代·白居易《闻虫》
1  八月秋高风怒号，卷我屋上三重茅。茅飞渡江洒江郊，高者挂罥长林梢，下者飘转沉塘坳。南村群童欺我老无力，忍能对面为盗贼，公然抱茅入竹去。唇焦口燥呼不得，归来倚杖自叹息。俄顷风定云墨色，秋天漠漠向昏黑。布衾多年冷似铁，娇儿恶卧踏里裂。床头屋漏无干处，雨脚如麻未断绝。自经丧乱少睡眠，长夜沾湿何由彻?安得广厦千万间，大庇天下寒士俱欢颜，风雨不动安如山。呜呼！何时眼前突兀见此屋，吾庐独破受冻死亦足！&死亦足 一作：死意足）——唐代·杜甫《茅屋为秋风所破歌》
2  辛苦遭逢起一经，干戈寥落四周星。山河破碎风飘絮，身世浮沉雨打萍。惶恐滩头说惶恐，零丁洋里叹零丁。人生自古谁无死？留取丹心照汗青。——宋代·文天祥《过零丁洋》
3  岱宗夫如何？齐鲁青未了。造化钟神秀，阴阳割昏晓。荡胸生曾云，决眦入归鸟。会当凌绝顶，一览众山小。——唐代·杜甫《望岳》
4  金樽清酒斗十千，玉盘珍羞直万钱。&羞 通：馐；直 通：值&停杯投箸不能食，拔剑四顾心茫然。欲渡黄河冰塞川，将登太行雪满山。&雪满山 一作：雪暗天&闲来垂钓碧溪上，忽复乘舟梦日边。&碧 一作：坐&行路难！行路难！多歧路，今安在？长风破浪会有时，直挂云帆济沧海。——唐代·李白《行路难·其一》
5  青青园中葵，朝露待日晞。阳春布德泽，万物生光辉。常恐秋节至，焜黄华叶衰。百川东到海，何时复西归？少壮不努力，老大徒伤悲！——两汉·佚名《长歌行》
6  巴山楚水凄凉地，二十三年弃置身。怀旧空吟闻笛赋，到乡翻似烂柯人。沉舟侧畔千帆过，病树前头万木春。今日听君歌一曲，暂凭杯酒长精神。——唐代·刘禹锡《酬乐天扬州初逢席上见赠》
7  千锤万凿出深山，烈火焚烧若等闲。粉骨碎身全不怕，要留清白在人间。&一作：千锤万击出深山》
8  咬定青山不放松，立根原在破岩中。千磨万击还坚劲，任尔东西南北风。——清代·郑燮《竹石》
9  帝高阳之苗裔兮，朕皇考曰伯庸。摄提贞于孟陬兮，惟庚寅吾以降。皇览揆余初度兮，肇锡余以嘉名：名余曰正则兮，字余曰灵均。纷吾既有此内美兮，又重之以修能。扈江离与辟芷兮，纫秋兰以为佩。汩余若将不及兮，恐年岁之不吾与。朝搴阰之木兰兮，夕揽洲之宿莽。日月忽其不淹兮，春与秋其代序。惟草木之零落兮，恐美人之迟暮。不抚壮而弃秽兮，何不改乎此度?乘骐骥以驰骋兮，来吾道夫先路！昔三后之纯粹兮，固众芳之所在。杂申椒与菌桂兮，岂惟纫夫蕙茝！彼尧、舜之耿介兮，既遵道而得路。何桀纣之猖披兮，夫惟捷径以窘步。惟夫党人之偷乐兮，路幽昧以险隘。岂余身之殚殃兮，恐皇舆之败绩！忽奔走以先后兮，及前王之踵武。荃不查余之中情兮，反信谗而齌怒。余固知謇謇之为患兮，忍而不能舍也。指九天以为正兮，夫惟灵修之故也。曰黄昏以为期兮，羌中道而改路！初既与余成言兮，后悔遁而有他。余既不难夫离别兮，伤灵修之数化。余既滋兰之九畹兮，又树蕙之百亩。畦留夷与揭车兮，杂杜衡与芳芷。冀枝叶之峻茂兮，愿俟时乎吾将刈。虽萎绝其亦何伤兮，哀众芳之芜秽。众皆竞进以贪婪兮，凭不厌乎求索。羌内恕己以量人兮，各兴心而嫉妒。忽驰骛以追逐兮，非余心之所急。老冉冉其将至兮，恐修名之不立。朝饮木兰之坠露兮，夕餐秋菊之落英。苟余情其信姱以练要兮，长顑颔亦何伤。掔木根以结茝兮，贯薜荔之落蕊。矫菌桂以纫蕙兮，索胡绳之纚纚。謇吾法夫前修兮，非世俗之所服。虽不周于今之人兮，愿依彭咸之遗则。长太息以掩涕兮，哀民生之多艰。余虽好修姱以鞿羁兮，謇朝谇而夕替。既替余以蕙纕兮，又申之以揽茝。亦余心之所善兮，虽九死其犹未悔。怨灵修之浩荡兮，终不察夫民心。众女嫉余之蛾眉兮，谣诼谓余以善淫。固时俗之工巧兮，偭规矩而改错。背绳墨以追曲兮，竞周容以为度。忳郁邑余侘傺兮，吾独穷困乎此时也。宁溘死以流亡兮，余不忍为此态也。鸷鸟之不群兮，自前世而固然。何方圜之能周兮，夫孰异道而相安？屈心而抑志兮，忍尤而攘诟。伏清白以死直兮，固前圣之所厚。悔相道之不察兮，延伫乎吾将反。回朕车以复路兮，及行迷之未远。步余马于兰皋兮，驰椒丘且焉止息。进不入以离尤兮，退将复修吾初服。制芰荷以为衣兮，集芙蓉以为裳。不吾知其亦已兮，苟余情其信芳。高余冠之岌岌兮，长余佩之陆离。芳与泽其杂糅兮，唯昭质其犹未亏。忽反顾以游目兮，将往观乎四荒。佩缤纷其繁饰兮，芳菲菲其弥章。民生各有所乐兮，余独好修以为常。虽体解吾犹未变兮，岂余心之可惩。女嬃之婵媛兮，申申其詈予，曰：「鲧婞直以亡身兮，终然夭乎羽之野。汝何博謇而好修兮，纷独有此姱节？薋菉葹以盈室兮，判独离而不服。」众不可户说兮，孰云察余之中情？世并举而好朋兮，夫何茕独而不予听？依前圣以节中兮，喟凭心而历兹。济沅、湘以南征兮，就重华而敶词：启《九辩》与《九歌》兮，夏康娱以自纵。不顾难以图后兮，五子用失乎家衖。羿淫游以佚畋兮，又好射夫封狐。固乱流其鲜终兮，浞又贪夫厥家。浇身被服强圉兮，纵欲而不忍。日康娱而自忘兮，厥首用夫颠陨。夏桀之常违兮，乃遂焉而逢殃。后辛之菹醢兮，殷宗用而不长。汤、禹俨而祗敬兮，周论道而莫差。举贤才而授能兮，循绳墨而不颇。皇天无私阿兮，览民德焉错辅。夫维圣哲以茂行兮，苟得用此下土。瞻前而顾后兮，相观民之计极。夫孰非义而可用兮？孰非善而可服？阽余身而危死兮，览余初其犹未悔。不量凿而正枘兮，固前修以菹醢。曾歔欷余郁邑兮，哀朕时之不当。揽茹蕙以掩涕兮，沾余襟之浪浪。跪敷衽以陈辞兮，耿吾既得此中正。驷玉虬以桀鹥兮，溘埃风余上征。朝发轫于苍梧兮，夕余至乎县圃。欲少留此灵琐兮，日忽忽其将暮。吾令羲和弭节兮，望崦嵫而勿迫。路漫漫其修远兮，吾将上下而求索。饮余马于咸池兮，总余辔乎扶桑。折若木以拂日兮，聊逍遥以相羊。前望舒使先驱兮，后飞廉使奔属。鸾皇为余先戒兮，雷师告余以未具。吾令凤鸟飞腾兮，继之以日夜。飘风屯其相离兮，帅云霓而来御。纷总总其离合兮，斑陆离其上下。吾令帝阍开关兮，倚阊阖而望予。时暧暧其将罢兮，结幽兰而延伫。世溷浊而不分兮，好蔽美而嫉妒。朝吾将济于白水兮，登阆风而绁马。忽反顾以流涕兮，哀高丘之无女。溘吾游此春宫兮，折琼枝以继佩。及荣华之未落兮，相下女之可诒。吾令丰隆乘云兮，求宓妃之所在。解佩纕以结言兮，吾令謇修以为理。纷总总其离合兮，忽纬繣其难迁。夕归次于穷石兮，朝濯发乎洧盘。保厥美以骄傲兮，日康娱以淫游。虽信美而无礼兮，来违弃而改求。览相观于四极兮，周流乎天余乃下。望瑶台之偃蹇兮，见有娀之佚女。吾令鸩为媒兮，鸩告余以不好。雄鸠之鸣逝兮，余犹恶其佻巧。心犹豫而狐疑兮，欲自适而不可。凤皇既受诒兮，恐高辛之先我。欲远集而无所止兮，聊浮游以逍遥。及少康之未家兮，留有虞之二姚。理弱而媒拙兮，恐导言之不固。世溷浊而嫉贤兮，好蔽美而称恶。闺中既以邃远兮，哲王又不寤。怀朕情而不发兮，余焉能忍而与此终古？索琼茅以筳篿兮，命灵氛为余占之。曰：「两美其必合兮，孰信修而慕之？思九州之博大兮，岂惟是其有女？」曰：「勉远逝而无狐疑兮，孰求美而释女？何所独无芳草兮，尔何怀乎故宇？」世幽昧以昡曜兮，孰云察余之善恶？民好恶其不同兮，惟此党人其独异！户服艾以盈要兮，谓幽兰其不可佩。览察草木其犹未得兮，岂珵美之能当？苏粪壤以充祎兮，谓申椒其不芳。欲从灵氛之吉占兮，心犹豫而狐疑。巫咸将夕降兮，怀椒糈而要之。百神翳其备降兮，九疑缤其并迎。皇剡剡其扬灵兮，告余以吉故。曰：「勉升降以上下兮，求矩矱之所同。汤、禹俨而求合兮，挚、咎繇而能调。苟中情其好修兮，又何必用夫行媒？说操筑于傅岩兮，武丁用而不疑。吕望之鼓刀兮，遭周文而得举。宁戚之讴歌兮，齐桓闻以该辅。及年岁之未晏兮，时亦犹其未央。恐鹈鴃之先鸣兮，使夫百草为之不芳。」何琼佩之偃蹇兮，众薆然而蔽之。惟此党人之不谅兮，恐嫉妒而折之。时缤纷其变易兮，又何可以淹留？兰芷变而不芳兮，荃蕙化而为茅。何昔日之芳草兮，今直为此萧艾也？岂其有他故兮，莫好修之害也！余以兰为可恃兮，羌无实而容长。委厥美以从俗兮，苟得列乎众芳。椒专佞以慢慆兮，樧又欲充夫佩帏。既干进而务入兮，又何芳之能祗？固时俗之流从兮，又孰能无变化？览椒兰其若兹兮，又况揭车与江离？惟兹佩之可贵兮，委厥美而历兹。芳菲菲而难亏兮，芬至今犹未沬。和调度以自娱兮，聊浮游而求女。及余饰之方壮兮，周流观乎上下。灵氛既告余以吉占兮，历吉日乎吾将行。折琼枝以为羞兮，精琼爢以为粻。为余驾飞龙兮，杂瑶象以为车。何离心之可同兮？吾将远逝以自疏。邅吾道夫昆仑兮，路修远以周流。扬云霓之晻蔼兮，鸣玉鸾之啾啾。朝发轫于天津兮，夕余至乎西极。凤皇翼其承旗兮，高翱翔之翼翼。忽吾行此流沙兮，遵赤水而容与。麾蛟龙使梁津兮，诏西皇使涉予。路修远以多艰兮，腾众车使径待。路不周以左转兮，指西海以为期。屯余车其千乘兮，齐玉轪而并驰。驾八龙之婉婉兮，载云旗之委蛇。抑志而弭节兮，神高驰之邈邈。奏《九歌》而舞《韶》兮，聊假日以媮乐。陟升皇之赫戏兮，忽临睨夫旧乡。仆夫悲余马怀兮，蜷局顾而不行。乱曰：已矣哉！国无人莫我知兮，又何怀乎故都！既莫足与为美政兮，吾将从彭咸之所居！——先秦·屈原《离骚》
10  生当作人杰，死亦为鬼雄。至今思项羽，不肯过江东。——宋代·李清照《夏日绝句》
11  梅雪争春未肯降，骚人搁笔费评章。梅须逊雪三分白，雪却输梅一段香。——宋代·卢梅坡《雪梅·其一》
12  古人学问无遗力，少壮工夫老始成。纸上得来终觉浅，绝知此事要躬行。——宋代·陆游《冬夜读书示子聿》
13  白日依山尽，黄河入海流。欲穷千里目，更上一层楼。——唐代·王之涣《登鹳雀楼》
14  九州生气恃风雷，万马齐喑究可哀。我劝天公重抖擞，不拘一格降人才。——清代·龚自珍《己亥杂诗·其二百二十》
15  解落三秋叶，能开二月花。过江千尺浪，入竹万竿斜。——唐代·李峤《风》
16  三更灯火五更鸡，正是男儿读书时。黑发不知勤学早，白首方悔读书迟。——唐代·颜真卿《劝学》
17  力拔山兮气盖世。时不利兮骓不逝。骓不逝兮可奈何！虞兮虞兮奈若何！——两汉·项羽《垓下歌》
18  烽火照西京，心中自不平。牙璋辞凤阙，铁骑绕龙城。雪暗凋旗画，风多杂鼓声。宁为百夫长，胜作一书生。——唐代·杨炯《从军行》
19  少年易老学难成，一寸光阴不可轻。未觉池塘春草梦，阶前梧叶已秋声。——宋代·朱熹《劝学诗》
20  劝君莫惜金缕衣，劝君惜取少年时。&惜取 一作：须取&花开堪折直须折，莫待无花空折枝。&花开 一作：有花&——唐代·佚名《金缕衣》
21  金樽清酒斗十千，玉盘珍羞直万钱。停杯投箸不能食，拔剑四顾心茫然。欲渡黄河冰塞川，将登太行雪满山。闲来垂钓碧溪上，忽复乘舟梦日边。行路难！行路难！多歧路，今安在？长风破浪会有时，直挂云帆济沧海。大道如青天，我独不得出。 羞逐长安社中儿，赤鸡白雉赌梨栗。弹剑作歌奏苦声，曳裾王门不称情。淮阴市井笑韩信，汉朝公卿忌贾生。君不见昔时燕家重郭隗，拥簪折节无嫌猜。剧辛乐毅感恩分，输肝剖胆效英才。昭王白骨萦蔓草，谁人更扫黄金台？行路难，归去来！有耳莫洗颍川水，有口莫食首阳蕨。含光混世贵无名，何用孤高比云月？吾观自古贤达人，功成不退皆殒身。子胥既弃吴江上，屈原终投湘水滨。陆机雄才岂自保？李斯税驾苦不早。华亭鹤唳讵可闻？上蔡苍鹰何足道？君不见吴中张翰称达生，秋风忽忆江东行。且乐生前一杯酒，何须身后千载名？——唐代·李白《行路难三首》
22  胜败兵家事不期，包羞忍耻是男儿。 江东子弟多才俊，卷土重来未可知。——唐代·杜牧《题乌江亭》
23  男儿何不带吴钩，收取关山五十州。请君暂上凌烟阁，若个书生万户侯？——唐代·李贺《南园十三首·其五》
24  病骨支离纱帽宽，孤臣万里客江干。位卑未敢忘忧国，事定犹须待阖棺。天地神灵扶庙社，京华父老望和銮。出师一表通今古，夜半挑灯更细看。——宋代·陆游《病起书怀》
25  击石乃有火，不击元无烟。人学始知道，不学非自然。万事须己运，他得非我贤。青春须早为，岂能长少年。——唐代·孟郊《劝学》
26  新丰美酒斗十千，咸阳游侠多少年。相逢意气为君饮，系马高楼垂柳边。出身仕汉羽林郎，初随骠骑战渔阳。孰知不向边庭苦，纵死犹闻侠骨香。一身能擘两雕弧，虏骑千重只似无。偏坐金鞍调白羽，纷纷射杀五单于。汉家君臣欢宴终，高议云台论战功。天子临轩赐侯印，将军佩出明光宫。——唐代·王维《少年行四首》
27  李杜诗篇万口传，至今已觉不新鲜。江山代有才人出，各领风骚数百年。——清代·赵翼《论诗五首·其二》
28  读书不觉已春深，一寸光阴一寸金。不是道人来引笑，周情孔思正追寻。——唐代·王贞白《白鹿洞二首·其一》
29  几日随风北海游，回从扬子大江头。臣心一片磁针石，不指南方不肯休。——宋代·文天祥《扬子江》
30  自小刺头深草里，而今渐觉出蓬蒿。 时人不识凌云木，直待凌云始道高。——唐代·杜荀鹤《小松》
31  运交华盖欲何求，未敢翻身已碰头。破帽遮颜过闹市，漏船载酒泛中流。横眉冷对千夫指，俯首甘为孺子牛。躲进小楼成一统，管他冬夏与春秋。——近代·鲁迅《自嘲》
32  出门一笑莫心哀，浩荡襟怀到处开。时事难从无过立，达官非自有生来。风涛回首空三岛，尘壤从头数九垓。休信儿童轻薄语，嗤他赵老送灯台。力微任重久神疲，再竭衰庸定不支。苟利国家生死以，岂因祸福避趋之。谪居正是君恩厚，养拙刚于戍卒宜。戏与山妻谈故事，试吟断送老头皮。——清代·林则徐《赴戍登程口占示家人二首》
33  军歌应唱大刀环，誓灭胡奴出玉关。只解沙场为国死，何须马革裹尸还。——清代·徐锡麟《出塞》
34  王杨卢骆当时体，轻薄为文哂未休。尔曹身与名俱灭，不废江河万古流。——唐代·杜甫《戏为六绝句·其二》
35  尘劳迥脱事非常，紧把绳头做一场。不经一番寒彻骨，怎得梅花扑鼻香。——唐代·黄蘖禅师《上堂开示颂》
36  人谁不顾老，老去有谁怜。身瘦带频减，发稀冠自偏。废书缘惜眼，多灸为随年。经事还谙事，阅人如阅川。细思皆幸矣，下此便翛然。莫道桑榆晚，为霞尚满天。——唐代·刘禹锡《酬乐天咏老见示》
37  白日不到处，青春恰自来。苔花如米小，也学牡丹开。——清代·袁枚《苔》
38  绝域从军计惘然，东南幽恨满词笺。一箫一剑平生意，负尽狂名十五年。——清代·龚自珍《漫感》
39  十年驱驰海色寒，孤臣于此望宸銮。繁霜尽是心头血，洒向千峰秋叶丹。——明代·戚继光《望阙台》
40  灵台无计逃神矢，风雨如磐暗故园。寄意寒星荃不察，我以我血荐轩辕。——近代·鲁迅《自题小像》
41  未洗染尘缨，归来芳草平。一条藤径绿，万点雪峰晴。 地冷叶先尽，谷寒云不行。嫩篁侵舍密，古树倒江横。 白犬离村吠，苍苔壁上生。穿厨孤雉过，临屋旧猿鸣。 木落禽巢在，篱疏兽路成。拂床苍鼠走，倒箧素鱼惊。 洗砚修良策，敲松拟素贞。此时重一去，去合到三清。——唐代·李白《冬日归旧山》
42  羽檄起边亭，烽火入咸阳。征师屯广武，分兵救朔方。严秋筋竿劲，虏阵精且强。天子按剑怒，使者遥相望。雁行缘石径，鱼贯度飞梁。箫鼓流汉思，旌甲被胡霜。疾风冲塞起，沙砾自飘扬。马毛缩如蝟，角弓不可张。时危见臣节，世乱识忠良。投躯报明主，身死为国殇。——南北朝·鲍照《代出自蓟北门行》
43  蟋蟀在堂，岁聿其莫。今我不乐，日月其除。无已大康，职思其居。好乐无荒，良士瞿瞿。蟋蟀在堂，岁聿其逝。今我不乐，日月其迈。无已大康，职思其外。好乐无荒，良士蹶蹶。蟋蟀在堂，役车其休。今我不乐，日月其慆。无以大康。职思其忧。好乐无荒，良士休休。——先秦·佚名《蟋蟀》
44  水天空阔，恨东风不惜世间英物。蜀鸟吴花残照里，忍见荒城颓壁。铜雀春情，金人秋泪，此恨凭谁雪？堂堂剑气，斗牛空认奇杰。那信江海余生，南行万里，属扁舟齐发。正为鸥盟留醉眼，细看涛生云灭。睨柱吞嬴，回旗走懿，千古冲冠发。伴人无寐，秦淮应是孤月。——宋代·邓剡《酹江月·驿中言别》
45  学向勤中得，萤窗万卷书。三冬今足用，谁笑腹空虚。——宋代·汪洙《勤学》
46  素练风霜起，苍鹰画作殊。?身思狡兔，侧目似愁胡。绦镟光堪摘，轩楹势可呼。何当击凡鸟，毛血洒平芜。——唐代·杜甫《画鹰》
47  少读诗书陋汉唐，莫年身世寄农桑。骑驴两脚欲到地，爱酒一樽常在旁。老去形容虽变改，醉来意气尚轩昂。太行王屋何由动，堪笑愚公不自量。——宋代·陆游《自嘲》
48  昔看黄菊与君别，今听玄蝉我却回。五夜飕飗枕前觉，一年颜状镜中来。马思边草拳毛动，雕眄青云睡眼开。天地肃清堪四望，为君扶病上高台。——唐代·刘禹锡《始闻秋风》
49  君因风送入青云，我被人驱向鸭群。雪颈霜毛红网掌，请看何处不如君？——唐代·白居易《鹅赠鹤》
50  愁里高歌梁父吟，犹如金玉戛商音。十年勾践亡吴计，七日包胥哭楚心。秋送新鸿哀破国，昼行饥虎齧空林。胸中有誓深于海，肯使神州竟陆沉？——宋代·郑思肖《二砺》
51  卧来扶不起，唯向主人嘶。惆怅东郊道，秋来雨作泥。——唐代·姚合《老马》
52  寸寸山河寸寸金，侉离分裂力谁任，杜鹃再拜忧天泪，精卫无穷填海心。——清代·黄遵宪《赠梁任父同年》
53  天地相震荡，回薄不知穷。人物禀常格，有始必有终。年时俯仰过，功名宜速崇。壮士怀愤激，安能守虚冲？乘我大宛马，抚我繁弱弓。长剑横九野，高冠拂玄穹。慷慨成素霓，啸咤起清风。震响骇八荒，奋威曜四戎。濯鳞沧海畔，驰骋大漠中。独步圣明世，四海称英雄。——魏晋·张华《壮士篇》
54  假金方用真金镀，若是真金不镀金。十载长安得一第，何须空腹用高心。——唐代·李绅《答章孝标》
55  一身从远使，万里向安西。汉月垂乡泪，胡沙费马蹄。寻河愁地尽，过碛觉天低。送子军中饮，家书醉里题。——唐代·岑参《碛西头送李判官入京》
56  强饭日逾瘦，狭衣秋已寒。儿童漫相忆，行路岂知难。露气入茅屋，溪声喧石滩。山中夜来月，到晓不曾看。——金朝·元好问《倪庄中秋》
57  太华生长松，亭亭凌霜雪。天与百尺高，岂为微飙折？桃李卖阳艳，路人行且迷。春光扫地尽，碧叶成黄泥。愿君学长松，慎勿作桃李。受屈不改心，然后知君子。见君乘骢马，知上太行道。此地果摧轮，全身以为宝。我如丰年玉，弃置秋田草。但勖冰壶心，无为叹衰老。——唐代·李白《赠韦侍御黄裳二首》
58  大夫名价古今闻，盘屈孤贞更出群。将谓岭头闲得了，夕阳犹挂数枝云。——唐代·成彦雄《松》
59  瘴江南去入云烟，望尽黄茆是海边。山腹雨晴添象迹，潭心日暖长蛟涎。射工巧伺游人影，飓母偏惊旅客船。从此忧来非一事，岂容华发待流年。——唐代·柳宗元《岭南江行》
60  闻道皇华使，方随皂盖臣。封章通左语，冠冕化文身。 树色分扬子，潮声满富春。遥知辨璧吏，恩到泣珠人。——唐代·王维《送李判官赴东江》
61  谷口郑子真，躬耕在岩石。高名动京师，天下皆籍籍。斯人竟不起，云卧从所适。苟无济代心，独善亦何益。惟君家世者，偃息逢休明。谈天信浩荡，说剑纷纵横。谢公不徒然，起来为苍生。秘书何寂寂，无乃羁豪英。且复归碧山，安能恋金阙。旧宅樵渔地，蓬蒿已应没。却顾女几峰，胡颜见云月。徒为风尘苦，一官已白须。气同万里合，访我来琼都。披云睹青天，扪虱话良图。留侯将绮里，出处未云殊。终与安社稷，功成去五湖。——唐代·李白《赠韦秘书子春二首》
1  梅子金黄杏子肥，麦花雪白菜花稀。日长篱落无人过，惟有蜻蜓蛱蝶飞。——宋代·范成大《四时田园杂兴·其二》
2  布谷飞飞劝早耕，舂锄扑扑趁春睛。千层石树遥行路，一带山田放水声。——清代·姚鼐《山行·布谷飞飞劝早耕》
3  雨足高田白，披蓑半夜耕。人牛力俱尽，东方殊未明。——唐代·崔道融《田上》
1  绿遍山原白满川，子规声里雨如烟。乡村四月闲人少，才了蚕桑又插田。——宋代·翁卷《乡村四月》
2  炉火照天地，红星乱紫烟。赧郎明月夜，歌曲动寒川。——唐代·李白《秋浦歌十七首·其十四》
3  采采芣苢，薄言采之。采采芣苢，薄言有之。采采芣苢，薄言掇之。采采芣苢，薄言捋之。采采芣苢，薄言袺之。采采芣苢，薄言襭之。——先秦·佚名《芣苢》
4  梅子金黄杏子肥，麦花雪白菜花稀。日长篱落无人过，惟有蜻蜓蛱蝶飞。五月江吴麦秀寒，移秧披絮尚衣单。稻根科斗行如块，田水今年一尺宽。二麦俱秋斗百钱，田家唤作小丰年。饼炉饭甑无饥色，接到西风熟稻天。百沸缲汤雪涌波，缲车嘈囋雨鸣蓑。桑姑盆手交相贺，绵茧无多丝茧多。小妇连宵上绢机，大耆催税急於飞。今年幸甚蚕桑熟，留得黄丝织夏衣。下田戽水出江流，高垄翻江逆上沟；地势不齐人力尽，丁男长在踏车头。昼出耘田夜绩麻，村庄儿女各当家。童孙未解供耕织，也傍桑阴学种瓜。槐叶初匀日气凉，葱葱鼠耳翠成双。三公只得三株看，闲客清阴满北窗。黄尘行客汗如浆，少住侬家漱井香；借与门前磐石坐，柳阴亭午正风凉。千顷芙蕖放棹嬉，花深迷路晚忘归。家人暗识船行处，时有惊忙小鸭飞。采菱辛苦废犁鉏，血指流丹鬼质枯。无力买田聊种水，近来湖面亦收租。蜩螗千万沸斜阳，蛙黾无边聒夜长。不把痴聋相对治，梦魂争得到藜床？——宋代·范成大《夏日田园杂兴》
5  板桥人渡泉声，茅檐日午鸡鸣。莫嗔焙茶烟暗，却喜晒谷天晴。——唐代·顾况《过山农家》
6  东门之池，可以沤麻。彼美淑姬，可与晤歌。东门之池，可以沤纻。彼美淑姬，可与晤语。东门之池，可以沤菅。彼美淑姬，可与晤言。——先秦·佚名《东门之池》
7  涩滩鸣嘈嘈，两山足猿猱。白波若卷雪，侧足不容舠。渔子与舟人，撑折万张篙。——唐代·李白《下泾县陵阳溪至涩滩》
8  西风八九月，积地秋云黄。力田已告成，计日宜收藏。刈获须及时，虑为雨雪伤。农家终岁劳，至此愿稍偿。勤苦守恒业，始有数月粮。嗟彼豪华子，素餐厌膏粱。安坐废手足，嗜欲毒其肠。岂知民力艰，颗米皆琳琅。园居知风月，野居知星霜。君看获稻时，粒粒脂膏香。——清代·黄燮清《秋日田家杂咏》
1  荷尽已无擎雨盖，菊残犹有傲霜枝。一年好景君须记，最是橙黄橘绿时。——宋代·苏轼《赠刘景文》
2  何事居穷道不穷，乱时还与静时同。家山虽在干戈地，弟侄常修礼乐风。窗竹影摇书案上，野泉声入砚池中。少年辛苦终身事，莫向光阴惰寸功。——唐代·杜荀鹤《题弟侄书堂》
3  欲知垂尽岁，有似赴壑蛇。修鳞半已没，去意谁能遮。况欲系其尾，虽勤知奈何。儿童强不睡，相守夜欢哗。晨鸡且勿唱，更鼓畏添挝。坐久灯烬落，起看北斗斜。明年岂无年，心事恐蹉跎。努力尽今夕，少年犹可夸。——宋代·苏轼《守岁》
4  城头月落霜如雪，楼头五更声欲绝。捧盘出户歌一声，市楼东西人未行。北风吹衣射我饼，不忧衣单忧饼冷。业无高卑志当坚，男儿有求安得闲。——宋代·张耒《示秬秸》
5  朱鹭，鱼以乌。路訾邪鹭何食？食茄下。不之食，不以吐，将以问诛者。——两汉·佚名《朱鹭》
6  汉家五尺道，置吏抚南夷。欲使文翁教，兼令孟获知。盘馐蒟酱实，歌杂竹枝辞。取酒须勤醉，乡关不可思。——宋代·司马光《送张寺丞觐知富顺监》
7  疾风回雨水明霞，沙步丛祠欲暮鸦。九日清尊欺白发，十年为客负黄花。登高怀远心如在，向老逢辰意有加。淮海少年天下士，可能无地落乌纱。——宋代·陈师道《九日寄秦觏》
8  一日不作诗，心源如废井。笔砚为辘轳，吟咏作縻绠。朝来重汲引，依旧得清冷。书赠同怀人，词中多苦辛。——唐代·贾岛《戏赠友人》
9  几砚昔年游，于今成十秋。松坚终发石，鱼变即辞流。近郡无飞檄，清时不借筹。淇园春竹美，军宴日椎牛。——宋代·司马光《送龚章判官之卫州·新及第》
10  倏忽堕鹓行，天南去路长。片言曾不谄，获罪亦何伤。 象恋藏牙浦，人贪卖子乡。此心终合雪，去已莫思量。——唐代·虚中《送迁客》
11  逢君说行迈，倚剑别交亲。幕府为才子，将军作主人。近关多雨雪，出塞有风尘。长策须当用，男儿莫顾身。——唐代·高适《送董判官》
12  云团广佑尽愁城，未必心肝铁打成。话着石公山下事，定如猿叫第三声。——宋代·释智朋《送焦山淇上人见广佑》
13  怅望日千里，如何今二毛。犹思阳谷去，莫厌陇山高。倚马见雄笔，随身唯宝刀。料君终自致，勋业在临洮。——唐代·高适《送蹇秀才赴临洮》
1  苍苍竹林寺，杳杳钟声晚。荷笠带斜阳，青山独归远。——唐代·刘长卿《送灵澈上人》
2  杨柳渡头行客稀，罟师荡桨向临圻。 唯有相思似春色，江南江北送君归。——唐代·王维《送沈子归江东》
3  迟日园林悲昔游，今春花鸟作边愁。独怜京国人南窜，不似湘江水北流。——唐代·杜审言《渡湘江》
4  一把青秧趁手青，轻烟漠漠雨冥冥。东风染尽三千顷，白鹭飞来无处停。——宋代·虞似良《横溪堂春晓》
1  苍苍竹林寺，杳杳钟声晚。荷笠带斜阳，青山独归远。——唐代·刘长卿《送灵澈上人》
2  迟日园林悲昔游，今春花鸟作边愁。独怜京国人南窜，不似湘江水北流。——唐代·杜审言《渡湘江》
1  白景归西山，碧华上迢迢。今古何处尽，千岁随风飘。海沙变成石，鱼沫吹秦桥。空光远流浪，铜柱从年消。——唐代·李贺《古悠悠行》
2  鹳雀楼西百尺樯，汀洲云树共茫茫，汉家箫鼓空流水，魏国山河半夕阳。事去千年犹恨速，愁来一日即为长。风烟并起思归望，远目非春亦自伤。——唐代·李益《同崔邠登鹳雀楼》
3  我思古人，伊郑之侨。以礼相国，人未安其教；游于乡之校，众口嚣嚣。或谓子产：“毁乡校则止。”曰：“何患焉？可以成美。夫岂多言，亦各其志：善也吾行，不善吾避；维善维否，我于此视。川不可防，言不可弭。下塞上聋，邦其倾矣。”既乡校不毁，而郑国以理。在周之兴，养老乞言；及其已衰，谤者使监。成败之迹，昭哉可观。维是子产，执政之式。维其不遇，化止一国。诚率此道，相天下君；交畅旁达，施及无垠，於虖！四海所以不理，有君无臣。谁其嗣之？我思古人！——唐代·韩愈《子产不毁乡校颂》
1  浮云终日行，游子久不至。三夜频梦君，情亲见君意。告归常局促，苦道来不易。江湖多风波，舟楫恐失坠。出门搔白首，若负平生志。冠盖满京华，斯人独憔悴。孰云网恢恢，将老身反累。千秋万岁名，寂寞身后事。——唐代·杜甫《梦李白二首·其二》
2  历想为官日，无如刺史时。欢娱接宾客，饱暖及妻儿。自到东都后，安闲更得宜。分司胜刺史，致仕胜分司。何况园林下，欣然得朗之。仰名同旧识，为乐即新知。有雪先相访，无花不作期。斗醲干酿酒，夸妙细吟诗。里巷千来往，都门五别离。岐分两回首，书到一开眉。叶落槐亭院，冰生竹阁池。雀罗谁问讯，鹤氅罢追随。身与心俱病，容将力共衰。老来多健忘，唯不忘相思。——唐代·白居易《偶作寄朗之》
3  去年花里逢君别，今日花开又一年。世事茫茫难自料，春愁黯黯独成眠。身多疾病思田里，邑有流亡愧俸钱。闻道欲来相问讯，西楼望月几回圆。——唐代·韦应物《寄李儋元锡》
4  独上江楼思渺然，月光如水水如天。同来望月人何处？风景依稀似去年。——唐代·赵嘏《江楼旧感》
5  朝见裴叔则，朗如行玉山。黄河落天走东海，万里写入胸怀间。身骑白鼋不敢度，金高南山买君顾。徘徊六合无相知，飘若浮云且西去！——唐代·李白《赠裴十四》
6  落日斜，秋风冷。今夜故人来不来，教人立尽梧桐影。——唐代·吕岩《梧桐影·落日斜》
7  上马带吴钩，翩翩度陇头。小来思报国，不是爱封侯。万里乡为梦，三边月作愁。早须清黠虏，无事莫经秋。——唐代·岑参《送人赴安西》
8  破额山前碧玉流，骚人遥驻木兰舟。春风无限潇湘意，欲采蘋花不自由。——唐代·柳宗元《酬曹侍御过象县见寄》
9  零落桐叶雨，萧条槿花风。悠悠早秋意，生此幽闲中。 况与故人别，中怀正无悰。勿云不相送，心到青门东。 相知岂在多，但问同不同。同心一人去，坐觉长安空。——唐代·白居易《别元九后咏所怀》
10  兰生不当户，别是闲庭草。夙被霜露欺，红荣已先老。谬接瑶华枝，结根君王池。顾无馨香美，叨沐清风吹。馀芳若可佩，卒岁长相随。袖中赵匕首，买自徐夫人。玉匣闭霜雪，经燕复历秦。其事竟不捷，沦落归沙尘。持此愿投赠，与君同急难。荆卿一去后，壮士多摧残。长号易水上，为我扬波澜。凿井当及泉，张帆当济川。廉夫唯重义，骏马不劳鞭。人生贵相知，何必金与钱？慢世薄功业，非无胸中画。谑浪万古贤，以为儿童剧。立产如广费，匡君怀长策。但苦山北寒，谁知道南宅？岁酒上逐风，霜鬓两边白。蜀主思孔明，晋家望安石。时人列五鼎，谈笑期一掷。虎伏被胡尘，渔歌游海滨。弊裘耻妻嫂，长剑托交亲。夫子秉家义，群公难与邻。莫持西江水，空许东溟臣。他日青云去，黄金报主人。——唐代·李白《赠友人三首》
11  去年别我向何处，有人传道游江东。 谓言挂席度沧海，却来应是无长风。——唐代·李白《东鲁见狄博通》
12  停云，思亲友也。罇湛新醪，园列初荣，愿言不从，叹息弥襟。霭霭停云，濛濛时雨。八表同昏，平路伊阻。静寄东轩，春醪独抚。良朋悠邈，搔首延伫。停云霭霭，时雨濛濛。八表同昏，平陆成江。有酒有酒，闲饮东窗。愿言怀人，舟车靡从。东园之树，枝条载荣。竞用新好，以怡余情。人亦有言：日月于征。安得促席，说彼平生。翩翩飞鸟，息我庭柯。敛翮闲止，好声相和。岂无他人，念子实多。愿言不获，抱恨如何！——魏晋·陶渊明《停云》
13  吾观非常者，碌碌在目前。君负鸿鹄志，蹉跎书剑年。 一闻边烽动，万里忽争先。余亦赴京国，何当献凯还。——唐代·孟浩然《送陈七赴西军》
14  京洛风尘远，褒斜烟露深。北游君似智，南飞我异禽。 别路琴声断，秋山猿鸟吟。一乖青岩酌，空伫白云心。——唐代·卢照邻《送梓州高参军还京》
15  江浦雷声喧昨夜，春城雨色动微寒。黄鹂并坐交愁湿，白鹭群飞大剧干。晚节渐于诗律细，谁家数去酒杯宽。 惟吾最爱清狂客，百遍相看意未阑。——唐代·杜甫《遣闷戏呈路十九曹长》
16  越人遗我剡溪茗，采得金牙爨金鼎。素瓷雪色缥沫香，何似诸仙琼蕊浆。一饮涤昏寐，情来朗爽满天地。 再饮清我神，忽如飞雨洒轻尘。三饮便得道，何须苦心破烦恼。此物清高世莫知，世人饮酒多自欺。愁看毕卓瓮间夜，笑向陶潜篱下时。崔侯啜之意不已，狂歌一曲惊人耳。孰知茶道全尔真，唯有丹丘得如此。——唐代·皎然《饮茶歌诮崔石使君》
17  怜君不得意，况复柳条春。为客黄金尽，还家白发新。五湖三亩宅，万里一归人。知祢不能荐，羞为献纳臣。——唐代·王维《送丘为落第归江东》
18  紫塞白云断，青春明月初。对此芳樽夜，离忧怅有馀。清冷花露满，滴沥檐宇虚。怀君欲何赠，愿上大臣书。——唐代·陈子昂《春夜别友人二首·其二》
19  四海齐名白与刘，百年交分两绸缪。同贫同病退闲日，一死一生临老头。杯酒英雄君与操，文章微婉我知丘。贤豪虽殁精灵在，应共微之地下游。今日哭君吾道孤，寝门泪满白髭须。不知箭折弓何用？兼恐唇亡齿亦枯！窅窅穷泉埋宝玉，骎骎落景挂桑榆。夜台幕齿期非远，但问前头相见无。——唐代·白居易《哭刘尚书梦得二首》
20  万里春应尽，三江雁亦稀。连天汉水广，孤客郢城归。郧国稻苗秀，楚人菰米肥。悬知倚门望，遥识老莱衣。——唐代·王维《送友人南归》
21  终南有茅屋，前对终南山。终年无客常闭关，终日无心长自闲。不妨饮酒复垂钓，君但能来相往还。——唐代·王维《答张五弟》
22  从来只有情难尽，何事名为情尽桥。自此改名为折柳，任他离恨一条条。——唐代·雍陶《题情尽桥》
23  西原驿路挂城头，客散红亭雨未收。君去试看汾水上，白云犹似汉时秋。——唐代·岑参《虢州后亭送李判官使赴晋绛》
24  卧病人事绝，嗟君万里行。河桥不相送，江树远含情。别路追孙楚，维舟吊屈平。可惜龙泉剑，流落在丰城。——唐代·宋之问《送杜审言》
25  百感中来不自由，角声孤起夕阳楼。碧山终日思无尽，芳草何年恨即休？睫在眼前长不见，道非身外更何求。谁人得似张公子，千首诗轻万户侯。——唐代·杜牧《登池州九峰楼寄张祜》
26  白石莲花谁所共，六时长捧佛前灯。空庭苔藓饶霜露，时梦西山老病僧。大海龙宫无限地，诸天雁塔几多层。漫夸鹙子真罗汉，不会牛车是上乘。——唐代·李商隐《题白石莲花寄楚公》
27  生平少年日，分手易前期。及尔同衰暮，非复别离时。勿言一樽酒，明日难重持。梦中不识路，何以慰相思？——南北朝·沈约《别范安成》
28  王屋山人魏万，云自嵩宋沿吴相访，数千里不遇。乘兴游台越，经永嘉，观谢公石门。后于广陵相见，美其爱文好古，浪迹方外，因述其行而赠是诗。 仙人东方生，浩荡弄云海。仙人东方生，浩荡弄云海。沛然乘天游，独往失所在。 魏侯继大名，本家聊摄城。卷舒入元化，迹与古贤并。 十三弄文史，挥笔如振绮。辩折田巴生，心齐鲁连子。 西涉清洛源，颇惊人世喧。采秀卧王屋，因窥洞天门。 朅来游嵩峰，羽客何双双。朝携月光子，暮宿玉女窗。 鬼谷上窈窕，龙潭下奔潈。东浮汴河水，访我三千里。 逸兴满吴云，飘飖浙江汜。挥手杭越间，樟亭望潮还。 涛卷海门石，云横天际山。白马走素车，雷奔骇心颜。 遥闻会稽美，且度耶溪水。万壑与千岩，峥嵘镜湖里。 秀色不可名，清辉满江城。人游月边去，舟在空中行。 此中久延伫，入剡寻王许。笑读曹娥碑，沉吟黄绢语。 天台连四明，日入向国清。五峰转月色，百里行松声。 灵溪咨沿越，华顶殊超忽。石梁横青天，侧足履半月。 忽然思永嘉，不惮海路赊。挂席历海峤，回瞻赤城霞。 赤城渐微没，孤屿前峣兀。水续万古流，亭空千霜月。 缙云川谷难，石门最可观。瀑布挂北斗，莫穷此水端。 喷壁洒素雪，空濛生昼寒。却思恶溪去，宁惧恶溪恶。 咆哮七十滩，水石相喷薄。路创李北海，岩开谢康乐。 松风和猿声，搜索连洞壑。径出梅花桥，双溪纳归潮。 落帆金华岸，赤松若可招。沈约八咏楼，城西孤岧峣. 岧峣四荒外，旷望群川会。云卷天地开，波连浙西大。 乱流新安口，北指严光濑。钓台碧云中，邈与苍岭对。 稍稍来吴都，裴回上姑苏。烟绵横九疑，漭荡见五湖。 目极心更远，悲歌但长吁。回桡楚江滨，挥策扬子津。 身著日本裘，昂藏出风尘。五月造我语，知非儓儗人。 相逢乐无限，水石日在眼。徒干五诸侯，不致百金产。 吾友扬子云，弦歌播清芬。虽为江宁宰，好与山公群。 乘兴但一行，且知我爱君。君来几何时，仙台应有期。 东窗绿玉树，定长三五枝。至今天坛人，当笑尔归迟。 我苦惜远别，茫然使心悲。黄河若不断，白首长相思。——唐代·李白《送王屋山人魏万还王屋·并序》
29  朔雪落吴天，从风渡溟渤。梅树成阳春，江沙浩明月。兴从剡溪起，思绕梁园发。寄君郢中歌，曲罢心断绝。——唐代·李白《淮海对雪赠傅霭》
30  左军羊长史，衔使秦川，作此与之。愚生三季后，慨然念黄虞。得知千载上，正赖古人书。圣贤留余迹，事事在中都。岂忘游心目？关河不可逾。九域甫已一，逝将理舟舆。闻君当先迈，负疴不获俱。路若经商山，为我少踌躇。多谢绮与甪，精爽今何如？紫芝谁复采？深谷久应芜。驷马无贳患，贫贱有交娱。清谣结心曲，人乖运见疏。拥怀累代下，言尽意不舒。——魏晋·陶渊明《赠羊长史·并序》
31  无事经年别远公，帝城钟晓忆西峰。炉烟消尽寒灯晦，童子开门雪满松。——唐代·李商隐《忆住一师》
32  周子横山隐，开门临城隅。连峰入户牖，胜概凌方壶。时作白纻词，放歌丹阳湖。水色傲溟渤，川光秀菰蒲。当其得意时，心与天壤俱。闲云随舒卷，安识身有无。抱石耻献玉，沉泉笑探珠。羽化如可作，相携上清都。——唐代·李白《赠丹阳横山周处士惟长》
33  红颜悲旧国，青岁歇芳洲。不待金门诏，空持宝剑游。海云迷驿道，江月隐乡楼。复作淮南客，因逢桂树留。——唐代·李白《寄淮南友人》
34  吾将元夫子，异姓为天伦。本无轩裳契，素以烟霞亲。尝恨迫世网，铭意俱未伸。松柏虽寒苦，羞逐桃李春。悠悠市朝间，玉颜日缁磷。所失重山岳，所得轻埃尘。精魄渐芜秽，衰老相凭因。我有锦囊诀，可以持君身。当餐黄金药，去为紫阳宾。万事难并立，百年犹崇晨。别尔东南去，悠悠多悲辛。前志庶不易，远途期所遵。已矣归去来，白云飞天津。——唐代·李白《颍阳别元丹丘之淮阳》
35  荒城自萧索，万里山河空。天高秋日迥，嘹唳闻归鸿。寒塘映衰草，高馆落疏桐。临此岁方晏，顾景咏悲翁。故人不可见，寂寞平陵东。——唐代·王维《奉寄韦太守陟》
36  君子枉清盼，不知东走迷。离家来几月，络纬鸣中闺。桃李君不言，攀花愿成蹊。那能吐芳信？惠好相招携。我有结绿珍，久藏浊水泥。时人弃此物，乃与燕珉齐。摭拭欲赠之，申眉路无梯。辽东惭白豕，楚客羞山鸡。徒有献芹心，终流泣玉啼。只应自索漠，留舌示山妻。范宰不买名，弦歌对前楹。为邦默自化，日觉冰壶清。百里鸡犬静，千庐机杼鸣。浮人少荡析，爱客多逢迎。游子睹嘉政，因之听颂声。——唐代·李白《赠范金卿二首》
37  月缺花残莫怆然，花须终发月终圆。更能何事销芳念，亦有浓华委逝川。一曲艳歌留婉转，九原春草妒婵娟。王孙莫学多情客，自古多情损少年。——唐代·温庭筠《和友人伤歌姬》
38  祗役出皇邑，相期憩瓯越。解缆及流潮，怀旧不能发。析析就衰林，皎皎明秋月。含情易为盈，遇物难可歇。积疴谢生虑，寡欲罕所阙。资此永幽栖，岂伊年岁别。各勉日新志，音尘慰寂蔑。——南北朝·谢灵运《邻里相送至方山》
39  咸阳之南，直望五千里，见云峰之崔嵬。前有剑阁横断，倚青天而中开。上则松风萧飒瑟飓，有巴猿兮相哀。旁则飞湍走壑，洒石喷阁，汹涌而惊雷。送佳人兮此去，复何时兮归来？望夫君兮安极，我沉吟兮叹息。视沧波之东注，悲白日之西匿。鸿别燕兮秋声，云愁秦而暝色。若明月出于剑阁兮，与君两乡对酒而相忆！——唐代·李白《剑阁赋》
40  汉家五尺道，置吏抚南夷。欲使文翁教，兼令孟获知。盘馐蒟酱实，歌杂竹枝辞。取酒须勤醉，乡关不可思。——宋代·司马光《送张寺丞觐知富顺监》
41  相逢旅馆意多违，暮雪初晴候雁飞。主人酒尽君未醉，薄暮途遥归不归。——唐代·高适《送李少府时在客舍作》
42  绝域阳关道，胡沙与塞尘。三春时有雁，万里少行人。苜蓿随天马，葡萄逐汉臣。当令外国惧，不敢觅和亲。——唐代·王维《送刘司直赴安西》
43  远海动风色，吹愁落天涯。南星变大火，热气余丹霞。光景不可回，六龙转天车。荆人泣美玉，鲁叟悲匏瓜。功业若梦里，抚琴发长嗟。裴生信英迈，屈起多才华。历抵海岱豪，结交鲁朱家。复携两少妾，艳色惊荷葩。双歌入青云，但惜白日斜。穷溟出宝贝，大泽饶龙蛇。明主倘见收，烟霄路非赊。时命若不会，归应炼丹砂。——唐代·李白《早秋赠裴十七仲堪》
44  送君尽惆怅，复送何人归。几日同携手，一朝先拂衣。东山有茅屋，幸为扫荆扉。当亦谢官去，岂令心事违。——唐代·王维《送张五归山》
45  知君书记本翩翩，为许从戎赴朔边。 红粉楼中应计日，燕支山下莫经年。——唐代·杜审言《赠苏绾书记》
46  昔日绣衣何足荣，今宵贳酒与君倾。暂就东山赊月色，酣歌一夜送泉明。——唐代·李白《送韩侍御之广德》
47  君王行出将，书记远从征。祖帐连河阙，军麾动洛城。旌旃朝朔气，笳吹夜边声。坐觉烟尘扫，秋风古北平。——唐代·杜审言《送崔融》
48  平生心迹最相亲，欲隐墙东不为身。明月好同三径夜，绿杨宜作两家春。每因暂出犹思伴，岂得安居不择邻。可独终身数相见，子孙长作隔墙人。——唐代·白居易《欲与元八卜邻先有是赠》
49  疾风回雨水明霞，沙步丛祠欲暮鸦。九日清尊欺白发，十年为客负黄花。登高怀远心如在，向老逢辰意有加。淮海少年天下士，可能无地落乌纱。——宋代·陈师道《九日寄秦觏》
50  少游醉卧古藤下，谁与愁眉唱一杯。解作江南断肠句，只今唯有贺方回。——宋代·黄庭坚《寄贺方回》
51  水陆四千里，何时归到秦？舟辞三峡雨，马入九衢尘。有酒留行客，无书寄贵人。唯凭远传语，好在曲江春。——唐代·白居易《送客归京》
52  送客饮别酒，千觞无赭颜。何物最伤心？马首鸣金环。野色浩无主，秋明空旷间。坐来壮胆破，断目不能看。行槐引西道，青梢长攒攒。韦郎好兄弟，叠玉生文翰。我在山上舍，一亩蒿硗田。夜雨叫租吏，春声暗交关。谁解念劳劳？苍突唯南山。——唐代·李贺《送韦仁实兄弟入关》
53  一日不作诗，心源如废井。笔砚为辘轳，吟咏作縻绠。朝来重汲引，依旧得清冷。书赠同怀人，词中多苦辛。——唐代·贾岛《戏赠友人》
54  潮水还归海，流人却到吴。相逢问愁苦，泪尽日南珠。闻说金华渡，东连五百滩。全胜若耶好，莫道此行难。猿啸千溪合，松风五月寒。他年一携手，摇艇入新安。——唐代·李白《见京兆韦参军量移东阳二首》
55  对酒寂不语，怅然悲送君。明时未得用，白首徒攻文。泽国从一官，沧波几千里。群公满天阙，独去过淮水。旧家富春渚，尝忆卧江楼。自闻君欲行，频望南徐州。穷巷独闭门，寒灯静深屋。北风吹微雪，抱被肯同宿。君行到京口，正是桃花时。舟中饶孤兴，湖上多新诗。潜虬且深蟠，黄鹄举未晚。惜君青云器，努力加餐饭。——唐代·岑参《送王大昌龄赴江宁》
56  春流送客不应赊，南入徐州见柳花。朱雀桥边看淮水，乌衣巷里问王家。千闾万井无多事，辟户开门向山翠。楚云朝下石头城，江燕双飞瓦棺寺。吴士风流甚可亲，相逢嘉赏日应新。从来此地夸羊酪，自有莼羹定却人。——唐代·韩翃《送客之江宁》
57  西塞云山远，东风道路长。人心胜潮水，相送过浔阳。——唐代·皇甫曾《送王司直》
58  不负东篱约，携尊过草堂。远天连树杪，高月薄衣裳。握手经年别，惊心九日霜。诸君才绝世，独步许谁强。——清代·妙信《九日酬诸子》
59  燕支山西酒泉道，北风吹沙卷白草。长安遥在日光边，忆君不见令人老。——唐代·岑参《过燕支寄杜位》
60  逢君说行迈，倚剑别交亲。幕府为才子，将军作主人。近关多雨雪，出塞有风尘。长策须当用，男儿莫顾身。——唐代·高适《送董判官》
61  理世固轻士，弃捐湘之湄。阳光竟四溟，敲石安所施。铩羽集枯干，低昂互鸣悲。朔云吐风寒，寂历穷秋时。君子尚容与，小人守兢危。惨凄日相视，离忧坐自滋。樽酒聊可酌，放歌谅徒为。惜无协律者，窈眇弦吾诗。——唐代·柳宗元《零陵赠李卿元侍御简吴武陵》
62  金天方肃杀，白露始专征。王师非乐战，之子慎佳兵。海气侵南部，边风扫北平。莫卖卢龙塞，归邀麟阁名。——唐代·陈子昂《送著作佐郎崔融等从梁王东征》
63  门有车马客，问君何乡士。捷步往相讯，果得旧邻里。凄凄声中情，慊慊增下俚。语昔有故悲，论今无新喜。清晨相访慰，日暮不能已。欢戚竞寻叙，谈调何终止。辞端竟未究，忽唱分途始。前悲尚未弭，后戚方复起。嘶声盈我口，谈言在我耳。“手迹可传心，愿尔笃行李。”——南北朝·鲍照《门有车马客行》
64  新霜未落汴水浅，轻舸惟恐东下迟。遶城假得老病马，一步一跛饮人疲。到君官舍欲取别，君惜我去频增嘻。便步髯奴呼子履，又令开席罗酒卮。逡巡陈子果亦至，共坐小室聊伸眉。烹鸡庖兔下筹美，盘实飣餖栗与梨。萧萧细雨作寒色，厌厌尽醉安可辞。门前有客莫许报，我方剧饮冠帻欹。文章或论到渊奥，轻重曾不遗毫厘。间以辨谑每绝倒，岂顾明日无晨炊。六街禁夜犹未去，童仆窃讶吾侪痴。谈兵究弊又何益，万口不谓儒者知。酒酣耳热试发泄，二子尚乃惊我为。露才扬己古来恶，卷舌噤口南方驰。江湖秋老鳜鲈熟，归奉甘旨诚其宜。但愿音尘寄鸟翼，慎勿却效儿女悲。——宋代·梅尧臣《醉中留别永叔子履》
65  还山吟，天高日暮寒山深，送君还山识君心。人生老大须恣意，看君解作一生事。山间偃仰无不至，石泉淙淙若风雨，桂花松子常满地。卖药囊中应有钱，还山服药又长年。白云劝尽杯中物，明月相随何处眠？眠时忆问醒时事，梦魂可以相周旋。——唐代·高适《赋得还山吟送沈四山人》
66  废逐人所弃，遂为鬼神欺。才难不其然，卒与大患期。凌人古受氏，吴世夸雄姿。寂寞富春水，英气方在斯。六学成一贯，精义穷发挥。著书逾十年，幽赜靡不推。天庭掞高文，万字若波驰。记室征两府，宏谋耀其奇。车酋轩下东越，列郡苏疲羸。宛宛凌江羽，来栖翰林枝。孝文留弓剑，中外方危疑。抗声促遗诏，定命由陈辞。徒隶肃曹官，征赋参有司。出守乌江浒，左迁湟水湄。高堂倾故国，葬祭限囚羁。仲叔继幽沦，狂叫唯童儿。一门即无主，焉用徒生为！举声但呼天，孰知神者谁？泣尽目无见，肾伤足不持。溘死委炎荒，臧获守灵帷。平生负国谴，骇骨非敢私。盖棺未塞责，孤旐凝寒颸。念昔始相遇，腑肠为君知。进身齐选择，失路同瑕疵。本期济仁义，合为众所嗤。灭身竟不试，世义安可支！恬死百忧尽，苟生万虑滋。顾余九逝魂，与子各何之？我歌诚自恸，非独为君悲！——唐代·柳宗元《哭连州凌员外司马》
1  玉帛朝回望帝乡，乌孙归去不称王。天涯静处无征战，兵气销为日月光。——唐代·常建《塞下曲四首·其一》
1  北风卷地白草折，胡天八月即飞雪。忽如一夜春风来，千树万树梨花开。散入珠帘湿罗幕，狐裘不暖锦衾薄。将军角弓不得控，都护铁衣冷难着。瀚海阑干百丈冰，愁云惨淡万里凝。中军置酒饮归客，胡琴琵琶与羌笛。纷纷暮雪下辕门，风掣红旗冻不翻。轮台东门送君去，去时雪满天山路。山回路转不见君，雪上空留马行处。——唐代·岑参《白雪歌送武判官归京》
2  故人西辞黄鹤楼，烟花三月下扬州。孤帆远影碧空尽，唯见长江天际流。 ——唐代·李白《黄鹤楼送孟浩然之广陵》
3  金樽清酒斗十千，玉盘珍羞直万钱。&羞 通：馐；直 通：值&停杯投箸不能食，拔剑四顾心茫然。欲渡黄河冰塞川，将登太行雪满山。&雪满山 一作：雪暗天&闲来垂钓碧溪上，忽复乘舟梦日边。&碧 一作：坐&行路难！行路难！多歧路，今安在？长风破浪会有时，直挂云帆济沧海。——唐代·李白《行路难·其一》
4  故人具鸡黍，邀我至田家。绿树村边合，青山郭外斜。开轩面场圃，把酒话桑麻。待到重阳日，还来就菊花。——唐代·孟浩然《过故人庄》
5  毕竟西湖六月中，风光不与四时同。接天莲叶无穷碧，映日荷花别样红。——宋代·杨万里《晓出净慈寺送林子方》
6  李白乘舟将欲行，忽闻岸上踏歌声。桃花潭水深千尺，不及汪伦送我情。——唐代·李白《赠汪伦》
7  青山横北郭，白水绕东城。此地一为别，孤蓬万里征。浮云游子意，落日故人情。挥手自兹去，萧萧班马鸣。——唐代·李白《送友人》
8  城阙辅三秦，风烟望五津。与君离别意，同是宦游人。海内存知己，天涯若比邻。无为在歧路，儿女共沾巾。——唐代·王勃《送杜少府之任蜀州》
9  杨花落尽子规啼，闻道龙标过五溪。我寄愁心与明月，随风直到夜郎西。——唐代·李白《闻王昌龄左迁龙标遥有此寄》
10  渭城朝雨浥轻尘，客舍青青柳色新。劝君更尽一杯酒，西出阳关无故人。——唐代·王维《渭城曲》
11  千里黄云白日曛，北风吹雁雪纷纷。莫愁前路无知己，天下谁人不识君。六翮飘飖私自怜，一离京洛十余年。丈夫贫贱应未足，今日相逢无酒钱。——唐代·高适《别董大二首》
12  山中相送罢，日暮掩柴扉。春草明年绿，王孙归不归？——唐代·王维《送别》
13  绿蚁新醅酒，红泥小火炉。晚来天欲雪，能饮一杯无？——唐代·白居易《问刘十九》
14  人生不相见，动如参与商。今夕复何夕，共此灯烛光。少壮能几时，鬓发各已苍。访旧半为鬼，惊呼热中肠。焉知二十载，重上君子堂。昔别君未婚，儿女忽成行。怡然敬父执，问我来何方。问答未及已，儿女罗酒浆。夜雨剪春韭，新炊间黄粱。主称会面难，一举累十觞。十觞亦不醉，感子故意长。明日隔山岳，世事两茫茫。——唐代·杜甫《赠卫八处士》
15  青山隐隐水迢迢，秋尽江南草未凋。二十四桥明月夜，玉人何处教吹箫？——唐代·杜牧《寄扬州韩绰判官》
16  寒雨连江夜入吴，平明送客楚山孤。洛阳亲友如相问，一片冰心在玉壶。丹阳城南秋海阴，丹阳城北楚云深。高楼送客不能醉，寂寂寒江明月心。——唐代·王昌龄《芙蓉楼送辛渐二首》
17  折花逢驿使，寄与陇头人。江南无所有，聊赠一枝春。——南北朝·陆凯《赠范晔诗》
18  下马饮君酒，问君何所之？君言不得意，归卧南山陲。但去莫复问，白云无尽时。——唐代·王维《送别》
19  舍南舍北皆春水，但见群鸥日日来。花径不曾缘客扫，蓬门今始为君开。盘飧市远无兼味，樽酒家贫只旧醅。肯与邻翁相对饮，隔篱呼取尽馀杯。——唐代·杜甫《客至》
20  我居北海君南海，寄雁传书谢不能。桃李春风一杯酒，江湖夜雨十年灯。持家但有四立壁，治病不蕲三折肱。想见读书头已白，隔溪猿哭瘴溪藤。——宋代·黄庭坚《寄黄几复》
21  为我引杯添酒饮，与君把箸击盘歌。诗称国手徒为尔，命压人头不奈何。举眼风光长寂寞，满朝官职独蹉跎。亦知合被才名折，二十三年折太多。——唐代·白居易《醉赠刘二十八使君》
22  山光忽西落，池月渐东上。散发乘夕凉，开轩卧闲敞。荷风送香气，竹露滴清响。欲取鸣琴弹，恨无知音赏。感此怀故人，中宵劳梦想。——唐代·孟浩然《夏日南亭怀辛大》
23  万壑树参天，千山响杜鹃。山中一夜雨，树杪百重泉。汉女输橦布，巴人讼芋田。文翁翻教授，不敢倚先贤。——唐代·王维《送梓州李使君》
24  残灯无焰影幢幢，此夕闻君谪九江。 垂死病中惊坐起，暗风吹雨入寒窗。——唐代·元稹《闻乐天授江州司马》
25  皎皎白驹，食我场苗。絷之维之，以永今朝。所谓伊人，于焉逍遥？皎皎白驹，食我场藿。絷之维之，以永今夕。所谓伊人，于焉嘉客？皎皎白驹，贲然来思。尔公尔侯，逸豫无期？慎尔优游，勉尔遁思。皎皎白驹，在彼空谷。生刍一束，其人如玉。毋金玉尔音，而有遐心。——先秦·佚名《白驹》
26  昔欲居南村，非为卜其宅。闻多素心人，乐与数晨夕。怀此颇有年，今日从兹役。敝庐何必广，取足蔽床席。邻曲时时来，抗言谈在昔。奇文共欣赏，疑义相与析。春秋多佳日，登高赋新诗。过门更相呼，有酒斟酌之。农务各自归，闲暇辄相思。相思则披衣，言笑无厌时。此理将不胜？无为忽去兹。衣食当须纪，力耕不吾欺。——魏晋·陶渊明《移居二首》
27  亭亭画舸系春潭，直到行人酒半酣。不管烟波与风雨，载将离恨过江南。——宋代·郑文宝《柳枝词》
28  我来竟何事，高卧沙丘城。城边有古树，日夕连秋声。鲁酒不可醉，齐歌空复情。思君若汶水，浩荡寄南征。——唐代·李白《沙丘城下寄杜甫》
29  游人五陵去，宝剑值千金。分手脱相赠，平生一片心。——唐代·孟浩然《送朱大入秦》
30  晚年唯好静，万事不关心。自顾无长策，空知返旧林。 松风吹解带，山月照弹琴。君问穷通理，渔歌入浦深。——唐代·王维《酬张少府》
31  江汉曾为客，相逢每醉还。浮云一别后，流水十年间。欢笑情如旧，萧疏鬓已斑。何因不归去？淮上有秋山。——唐代·韦应物《淮上喜会梁川故人》
32  弯弯月出挂城头，城头月出照凉州。凉州七里十万家，胡人半解弹琵琶。琵琶一曲肠堪断，风萧萧兮夜漫漫。河西幕中多故人，故人别来三五春。花门楼前见秋草，岂能贫贱相看老。一生大笑能几回，斗酒相逢须醉倒。——唐代·岑参《凉州馆中与诸判官夜集》
33  昔年有狂客，号尔谪仙人。笔落惊风雨，诗成泣鬼神。声名从此大，汩没一朝伸。文采承殊渥，流传必绝伦。龙舟移棹晚，兽锦夺袍新。白日来深殿，青云满后尘。乞归优诏许，遇我宿心亲。未负幽栖志，兼全宠辱身。剧谈怜野逸，嗜酒见天真。醉舞梁园夜，行歌泗水春。才高心不展，道屈善无邻。处士祢衡俊，诸生原宪贫。稻粱求未足，薏苡谤何频。五岭炎蒸地，三危放逐臣。几年遭鵩鸟，独泣向麒麟。苏武先还汉，黄公岂事秦。楚筵辞醴日，梁狱上书辰。已用当时法，谁将此义陈。老吟秋月下，病起暮江滨。莫怪恩波隔，乘槎与问津。——唐代·杜甫《寄李十二白二十韵》
34  望君烟水阔，挥手泪沾巾。飞鸟没何处，青山空向人。长江一帆远，落日五湖春。谁见汀洲上，相思愁白蘋。——唐代·刘长卿《饯别王十一南游》
35  溪水将桥不复回，小舟犹倚短篙开。交情得似山溪渡，不管风波去又来。——宋代·杨万里《三江小渡》
36  成纪星郎字义山，适归高壤抱长叹。词林枝叶三春尽，学海波澜一夜干。风雨已吹灯烛灭，姓名长在齿牙寒。只应物外攀琪树，便著霓裳上绛坛。虚负凌云万丈才，一生襟抱未曾开。鸟啼花落人何在，竹死桐枯凤不来。良马足因无主踠，旧交心为绝弦哀。九泉莫叹三光隔，又送文星入夜台。——唐代·崔珏《哭李商隐》
37  沅水通波接武冈，送君不觉有离伤。青山一道同云雨，明月何曾是两乡。——唐代·王昌龄《送柴侍御》
38  醉别江楼橘柚香，江风引雨入舟凉。 忆君遥在潇湘月，愁听清猿梦里长。——唐代·王昌龄《送魏二》
39  翻手作云覆手雨，纷纷轻薄何须数。君不见管鲍贫时交，此道今人弃如土。——唐代·杜甫《贫交行》
40  世人结交须黄金，黄金不多交不深。 纵令然诺暂相许，终是悠悠行路心。——唐代·张谓《题长安壁主人》
41  山光物态弄春辉，莫为轻阴便拟归。 纵使晴明无雨色，入云深处亦沾衣。——唐代·张旭《山行留客》
42  嵩云秦树久离居，双鲤迢迢一纸书。 休问梁园旧宾客，茂陵秋雨病相如。——唐代·李商隐《寄令狐郎中》
43  寂寂竟何待，朝朝空自归。欲寻芳草去，惜与故人违。当路谁相假，知音世所稀。只应守寂寞，还掩故园扉。——唐代·孟浩然《留别王侍御维》
44  花时同醉破春愁，醉折花枝作酒筹。忽忆故人天际去，计程今日到梁州。——唐代·白居易《同李十一醉忆元九》
45  阳关万里道，不见一人归。惟有河边雁，秋来南向飞。——南北朝·庾信《重别周尚书》
46  伐木丁丁，鸟鸣嘤嘤。出自幽谷，迁于乔木。嘤其鸣矣，求其友声。相彼鸟矣，犹求友声。矧伊人矣，不求友生？神之听之，终和且平。伐木许许，酾酒有藇！既有肥羜，以速诸父。宁适不来，微我弗顾。於粲洒扫，陈馈八簋。既有肥牡，以速诸舅。宁适不来，微我有咎。伐木于阪，酾酒有衍。笾豆有践，兄弟无远。民之失德，乾餱以愆。有酒湑我，无酒酤我。坎坎鼓我，蹲蹲舞我。迨我暇矣，饮此湑矣。——先秦·佚名《伐木》
47  荒戍落黄叶，浩然离故关。高风汉阳渡，初日郢门山。江上几人在，天涯孤棹还。何当重相见，樽酒慰离颜。——唐代·温庭筠《送人东游》
48  万里辞家事鼓鼙，金陵驿路楚云西。江春不肯留行客，草色青青送马蹄。——唐代·刘长卿《送李判官之润州行营》
49  朝闻游子唱离歌，昨夜微霜初渡河。鸿雁不堪愁里听，云山况是客中过。关城树色催寒近，御苑砧声向晚多。莫见长安行乐处，空令岁月易蹉跎。——唐代·李颀《送魏万之京》
50  丹阳郭里送行舟，一别心知两地秋。 日晚江南望江北，寒鸦飞尽水悠悠。——唐代·严维《丹阳送韦参军》
51  楚江微雨里，建业暮钟时。漠漠帆来重，冥冥鸟去迟。 海门深不见，浦树远含滋。相送情无限，沾襟比散丝。——唐代·韦应物《赋得暮雨送李胄》
52  故人江海别，几度隔山川。乍见翻疑梦，相悲各问年。孤灯寒照雨，深竹暗浮烟。更有明朝恨，离杯惜共传。——唐代·司空曙《云阳馆与韩绅宿别》
53  故关衰草遍，离别自堪悲。路出寒云外，人归暮雪时。少孤为客早，多难识君迟。掩泪空相向，风尘何处期。——唐代·卢纶《李端公》
54  结发未识事，所交尽豪雄。却秦不受赏，击晋宁为功。托身白刃里，杀人红尘中。当朝揖高义，举世称英雄。小节岂足言，退耕舂陵东。归来无产业，生事如转蓬。一朝乌裘敝，百镒黄金空。弹剑徒激昂，出门悲路穷。吾兄青云士，然诺闻诸公。所以陈片言，片言贵情通。棣华倘不接，甘与秋草同。——唐代·李白《赠从兄襄阳少府皓》
55  饭颗山头逢杜甫，顶戴笠子日卓午。 借问别来太瘦生，总为从前作诗苦。——唐代·李白《戏赠杜甫》
56  扶桑已在渺茫中，家在扶桑东更东。 此去与师谁共到，一船明月一帆风。——唐代·韦庄《送日本国僧敬龙归》
57  谢亭离别处，风景每生愁。客散青天月，山空碧水流。池花春映日，窗竹夜鸣秋。今古一相接，长歌怀旧游。——唐代·李白《谢公亭·盖谢脁范云之所游》
58  半世交亲随逝水，几人图画入凌烟？春风春雨花经眼，江北江南水拍天。欲解铜章行问道，定知石友许忘年。脊令各有思归恨，日月相催雪满颠。——宋代·黄庭坚《次元明韵寄子由》
59  山水万重书断绝，念君怜我梦相闻。我今因病魂颠倒，唯梦闲人不梦君。——唐代·元稹《酬乐天频梦微之》
60  楚水清若空，遥将碧海通。人分千里外，兴在一杯中。谷鸟吟晴日，江猿啸晚风。平生不下泪，于此泣无穷。——唐代·李白《江夏别宋之悌》
61  醉别复几日，登临遍池台。何时石门路，重有金樽开。秋波落泗水，海色明徂徕。飞蓬各自远，且尽手中杯。——唐代·李白《鲁郡东石门送杜二甫》
62  少时犹不忧生计，老后谁能惜酒钱？共把十千沽一斗，相看七十欠三年。闲征雅令穷经史，醉听清吟胜管弦。更待菊黄家酝熟，共君一醉一陶然。——唐代·白居易《与梦得沽酒闲饮且约后期》
63  兰生不当户，别是闲庭草。夙被霜露欺，红荣已先老。谬接瑶华枝，结根君王池。顾无馨香美，叨沐清风吹。馀芳若可佩，卒岁长相随。袖中赵匕首，买自徐夫人。玉匣闭霜雪，经燕复历秦。其事竟不捷，沦落归沙尘。持此愿投赠，与君同急难。荆卿一去后，壮士多摧残。长号易水上，为我扬波澜。凿井当及泉，张帆当济川。廉夫唯重义，骏马不劳鞭。人生贵相知，何必金与钱？慢世薄功业，非无胸中画。谑浪万古贤，以为儿童剧。立产如广费，匡君怀长策。但苦山北寒，谁知道南宅？岁酒上逐风，霜鬓两边白。蜀主思孔明，晋家望安石。时人列五鼎，谈笑期一掷。虎伏被胡尘，渔歌游海滨。弊裘耻妻嫂，长剑托交亲。夫子秉家义，群公难与邻。莫持西江水，空许东溟臣。他日青云去，黄金报主人。——唐代·李白《赠友人三首》
64  镜湖流水漾清波，狂客归舟逸兴多。 山阴道士如相见，应写黄庭换白鹅。——唐代·李白《送贺宾客归越》
65  西湖春色归，春水绿於染。群芳烂不收，东风落如糁。参军春思乱如云，白发题诗愁送春。遥知湖上一樽酒，能忆天涯万里人。万里思春尚有情，忽逢春至客心惊。雪消门外千山绿，花发江边二月晴。少年把酒逢春色，今日逢春头已白。异乡物态与人殊，惟有东风旧相识。&原版&酒逢知己千杯少，话不投机半句多。遥知湖上一樽酒，能忆天涯万里人。&后人修改版&——宋代·欧阳修《春日西湖寄谢法曹韵》
66  圣代无隐者，英灵尽来归。遂令东山客，不得顾采薇。既至金门远，孰云吾道非。江淮度寒食，京洛缝春衣。置酒长安道，同心与我违。行当浮桂棹，未几拂荆扉。远树带行客，孤城当落晖。吾谋适不用，勿谓知音稀。——唐代·王维《送綦毋潜落第还乡》
67  澹烟疏雨间斜阳，江色鲜明海气凉。蜃散云收破楼阁，虹残水照断桥粱。风翻白浪花千片，雁点青天字一行。好著丹青图画取，题诗寄与水曹郎。——唐代·白居易《江楼晚眺景物鲜奇吟玩成篇寄水部张员外》
68  我昔东海上，劳山餐紫霞。亲见安期公，食枣大如瓜。 中年谒汉主，不惬还归家。朱颜谢春辉，白发见生涯。 所期就金液，飞步登云车。愿随夫子天坛上，闲与仙人扫落花。——唐代·李白《寄王屋山人孟大融》
69  天秋月又满，城阙夜千重。还作江南会，翻疑梦里逢。风枝惊暗鹊，露草覆寒蛩。羁旅长堪醉，相留畏晓钟。——唐代·戴叔伦《客夜与故人偶集》
70  荒村带返照，落叶乱纷纷。古路无行客，寒山独见君。野桥经雨断，涧水向田分。不为怜同病，何人到白云。——唐代·刘长卿《碧涧别墅喜皇甫侍御相访》
71  忆昔洛阳董糟丘，为余天津桥南造酒楼。黄金白璧买歌笑，一醉累月轻王侯。海内贤豪青云客，就中与君心莫逆。回山转海不作难，倾情倒意无所惜。我向淮南攀桂枝，君留洛北愁梦思。不忍别，还相随。相随迢迢访仙城，三十六曲水回萦。一溪初入千花明，万壑度尽松风声。银鞍金络到平地，汉东太守来相迎。紫阳之真人，邀我吹玉笙。餐霞楼上动仙乐，嘈然宛似鸾凤鸣。袖长管催欲轻举，汉东太守醉起舞。手持锦袍覆我身，我醉横眠枕其股。当筵意气凌九霄，星离雨散不终朝，分飞楚关山水遥。余既还山寻故巢，君亦归家渡渭桥。君家严君勇貔虎，作尹并州遏戎虏。五月相呼渡太行，摧轮不道羊肠苦。行来北凉岁月深，感君贵义轻黄金。琼杯绮食青玉案，使我醉饱无归心。时时出向城西曲，晋祠流水如碧玉。浮舟弄水箫鼓鸣，微波龙鳞莎草绿。兴来携妓恣经过，其若杨花似雪何！红妆欲醉宜斜日，百尺清潭写翠娥。翠娥婵娟初月辉，美人更唱舞罗衣。清风吹歌入空去，歌曲自绕行云飞。此时行乐难再遇，西游因献《长杨赋》。北阙青云不可期，东山白首还归去。渭桥南头一遇君，酂台之北又离群。问余别恨今多少，落花春暮争纷纷。言亦不可尽，情亦不可及。呼儿长跪缄此辞，寄君千里遥相忆。——唐代·李白《忆旧游寄谯郡元参军》
72  吴山高，越水清，握手无言伤别情。将欲辞君挂帆去，离魂不散烟郊树。此心郁怅谁能论，有愧叨承国士恩。云物共倾三月酒，岁时同饯五侯门。羡君素书尝满案，含丹照白霞色烂。余尝学道穷冥筌，梦中往往游仙山。何当脱屣谢时去，壶中别有日月天。俯仰人间易凋朽，钟峰五云在轩牖。惜别愁窥玉女窗，归来笑把洪崖手。隐居寺，隐居山，陶公炼液栖其间。凝神闭气昔登攀，恬然但觉心绪闲。数人不知几甲子，昨夜犹带冰霜颜。我离虽则岁物改，如今了然失所在。别君莫道不尽欢，悬知乐客遥相待。石门流水遍桃花，我亦曾到秦人家。不知何处得鸡豕，就中仍见繁桑麻。翛然远与世事间，装鸾驾鹤又复远。何必长从七贵游，劳生徒聚万金产。挹君去，长相思，云游雨散从此辞。欲知怅别心易苦，向暮春风杨柳丝。——唐代·李白《下途归石门旧居》
73  铙吹喧京口，风波下洞庭。赭圻将赤岸，击汰复扬舲。日落江湖白，潮来天地青。明珠归合浦，应逐使臣星。——唐代·王维《送邢桂州》
74  日本晁卿辞帝都，征帆一片绕蓬壶。 明月不归沉碧海，白云愁色满苍梧。——唐代·李白《哭晁卿衡》
75  寄花寄酒喜新开，左把花枝右把杯。欲问花枝与杯酒，故人何得不同来？——唐代·司空图《故乡杏花》
76  送君灞陵亭，灞水流浩浩。上有无花之古树，下有伤心之春草。我向秦人问路歧，云是王粲南登之古道。古道连绵走西京，紫阙落日浮云生。正当今夕断肠处，骊歌愁绝不忍听。——唐代·李白《灞陵行送别》
77  映门淮水绿，留骑主人心。明月随良掾，春潮夜夜深。——唐代·王昌龄《送郭司仓》
78  十年憔悴到秦京，谁料翻为岭外行。伏波故道风烟在，翁仲遗墟草树平。直以慵疏招物议，休将文字占时名。今朝不用临河别，垂泪千行便濯缨。——唐代·柳宗元《衡阳与梦得分路赠别》
79  岸雨过城头，黄鹂上戍楼。塞花飘客泪，边柳挂乡愁。白发悲明镜，青春换敝裘。君从万里使，闻已到瓜州。——唐代·岑参《武威春暮闻宇文判官西使还已到晋昌》
80  世上谩相识，此翁殊不然。兴来书自圣，醉后语尤颠。白发老闲事，青云在目前。床头一壶酒，能更几回眠？——唐代·高适《醉后赠张九旭》
81  绝顶一茅茨，直上三十里。扣关无僮仆，窥室唯案几。若非巾柴车，应是钓秋水。差池不相见，黾勉空仰止。草色新雨中，松声晚窗里。及兹契幽绝，自足荡心耳。虽无宾主意，颇得清净理。兴尽方下山，何必待之子。——唐代·丘为《寻西山隐者不遇》
82  李侯有佳句，往往似阴铿。余亦东蒙客，怜君如弟兄。醉眠秋共被，携手日同行。更想幽期处，还寻北郭生。入门高兴发，侍立小童清。落景闻寒杵，屯云对古城。向来吟橘颂，谁欲讨莼羹。不愿论簪笏，悠悠沧海情。——唐代·杜甫《与李十二白同寻范十隐居》
83  嘉陵江曲曲江池，明月虽同人别离。一宵光景潜相忆，两地阴晴远不知。谁料江边怀我夜，正当池畔望君时。今朝共语方同悔，不解多情先寄诗。——唐代·白居易《江楼月》
84  骨肉缘枝叶，结交亦相因。四海皆兄弟，谁为行路人。况我连枝树，与子同一身。昔为鸳与鸯，今为参与辰。昔者常相近，邈若胡与秦。惟念当离别，恩情日以新。鹿鸣思野草，可以喻嘉宾。我有一罇酒，欲以赠远人。愿子留斟酌，叙此平生亲。——两汉·佚名《旧题苏武诗》
85  重门朝已启，起坐听车声。要欲闻清佩，方将出户迎。晚钟鸣上苑，疏雨过春城。了自不相顾，临堂空复情。——唐代·王维《待储光羲不至》
86  畴昔通家好，相知无间然。续明催画烛，守岁接长筵。 旧曲梅花唱，新正柏酒传。客行随处乐，不见度年年。——唐代·孟浩然《岁除夜会乐城张少府宅》
87  雁度秋色远，日静无云时。客心不自得，浩漫将何之。 忽忆范野人，闲园养幽姿。茫然起逸兴，但恐行来迟。 城壕失往路，马首迷荒陂。不惜翠云裘，遂为苍耳欺。 入门且一笑，把臂君为谁。酒客爱秋蔬，山盘荐霜梨。 他筵不下箸，此席忘朝饥。酸枣垂北郭，寒瓜蔓东篱。 还倾四五酌，自咏猛虎词。近作十日欢，远为千载期。 风流自簸荡，谑浪偏相宜。酣来上马去，却笑高阳池。——唐代·李白《寻鲁城北范居士失道落苍耳中见范置酒摘苍耳作》
88  秋在水清山暮蝉，洛阳树色鸣皋烟。 送君归去愁不尽，又惜空度凉风天。——唐代·王昌龄《送狄宗亨》
89  攀天莫登龙，走山莫骑虎。贵贱结交心不移，唯有严陵及光武。周公称大圣，管蔡宁相容。汉谣一斗粟，不与淮南舂。兄弟尚路人，吾心安所从。他人方寸间，山海几千重。轻言托朋友，对面九疑峰。开花必早落，桃李不如松。管鲍久已死，何人继其踪。——唐代·李白《箜篌谣》
90  十日春寒不出门，不知江柳已摇村。稍闻决决流冰谷，尽放青青没烧痕。数亩荒园留我住，半瓶浊酒待君温。去年今日关山路，细雨梅花正断魂。——宋代·苏轼《正月二十日往岐亭郡人潘古郭三人送余于女王城东禅庄院》
91  秋阴细细压茅堂，吟虫啾啾昨夜凉。雨开芭蕉新闲旧，风撼篔簹宫应商。砧声已急不可缓，檐景既短难为长。狐裘断缝弃墙角，岂念晏岁多繁霜。茅堂索索秋风发，行遶空庭紫苔滑。蛙号池上晚来雨，鹊转南枝夜深月。翻手覆手不可期，一死一生交道绝。湖水无端浸白云，故人书断孤鸿没。——宋代·黄庭坚《秋怀二首》
92  天台邻四明，华顶高百越。门标赤城霞，楼栖沧岛月。凭高登远览，直下见溟渤。云垂大鹏翻，波动巨鳌没。风潮争汹涌，神怪何翕忽。观奇迹无倪，好道心不歇。攀条摘朱实，服药炼金骨。安得生羽毛，千春卧蓬阙？——唐代·李白《天台晓望》
93  宛溪霜夜听猿愁，去国长如不系舟。独怜一雁飞南海，却羡双溪解北流。高人屡解陈蕃榻，过客难登谢脁楼。此处别离同落叶，朝朝分散敬亭秋。——唐代·李白《寄崔侍御》
94  此心曾与木兰舟，直到天南潮水头。隔岭篇章来华岳，出关书信过泷流。峰悬驿路残云断，海浸城根老树秋。一夕瘴烟风卷尽，月明初上浪西楼。——唐代·贾岛《寄韩潮州愈》
95  去国十年同赴召，渡湘千里又分歧。重临事异黄丞相，三黜名惭柳士师。归目并随回雁尽，愁肠正遇断猿时。桂江东过连山下，相望长吟有所思。——唐代·刘禹锡《再授连州至衡阳酬柳柳州赠别》
96  疆理虽重海，车书本一家。盛勋归旧国，佳句在中华。 定界分秋涨，开帆到曙霞。九门风月好，回首是天涯。——唐代·温庭筠《送渤海王子归本国》
97  汉江明月照归人，万里秋风一叶身。休把客衣轻浣濯，此中犹有帝京尘。——明代·边贡《重赠吴国宾》
98  谪去君无恨，闽中我旧过。大都秋雁少，只是夜猿多。东路云山合，南天瘴疠和。自当逢雨露，行矣慎风波。——唐代·高适《送郑侍御谪闽中》
99  洞庭去远近，枫叶早惊秋。岘首羊公爱，长沙贾谊愁。土毛无缟纻，乡味有槎头。已抱沈痼疾，更贻魑魅忧。数年同笔砚，兹夕间衾裯。意气今何在，相思望斗牛。——唐代·孟浩然《送王昌龄之岭南》
100  侧叠万古石，横为白马矶。乱流若电转，举掉扬珠辉。临驿卷缇幕，升堂接绣衣。情亲不避马，为我解霜威。——唐代·李白《至鸭栏驿上白马矶赠裴侍御》
101  侧叠万古石，横为白马矶。乱流若电转，举掉扬珠辉。临驿卷缇幕，升堂接绣衣。情亲不避马，为我解霜威。——唐代·李白《至鸭栏驿上白马矶赠裴侍御》
102  西塞云山远，东风道路长。人心胜潮水，相送过浔阳。——唐代·皇甫冉《送王司直》
103  木叶纷纷下，东南日烟霜。林山相晚暮，天海空青苍。 暝色况复久，秋声亦何长。孤舟兼微月，独夜仍越乡。 寒笛对京口，故人在襄阳。咏思劳今夕，江汉遥相望。——唐代·刘昚虚《暮秋扬子江寄孟浩然》
104  吟君叹逝双绝句，使我伤怀奏短歌。世上空惊故人少，集中惟觉祭文多。芳林新叶催陈叶，流水前波让後波。万古到今同此恨，闻琴泪尽欲如何。——唐代·刘禹锡《乐天见示伤微之敦诗晦叔三君子皆有深分因成是诗以寄》
105  陶公有逸兴，不与常人俱。筑台像半月，回向高城隅。置酒望白云，商飙起寒梧。秋山入远海，桑柘罗平芜。水色渌且明，令人思镜湖。终当过江去，爱此暂踟蹰。——唐代·李白《登单父陶少府半月台》
106  水国无边际，舟行共使风。羡君从此去，朝夕见乡中。予亦离家久，南归恨不同。音书若有问，江上会相逢。——唐代·孟浩然《洛下送奚三还扬州》
107  秋夜深深北送君，阴虫切切不堪闻。归舟明日毗陵道，回首姑苏是白云。——唐代·皇甫冉《送魏十六还苏州》
108  泜水清且浅，沙砾明可数。漾漾浮轻波，悠悠汇远浦。千山倒空青，乱石兀崖堵。我来恣游泳，浩歌怀往古。逼侧井陉道，卒列不成伍。背水造奇谋，赤帜立赵土。韩信购左车，张耳陋肺腑。何不赦陈馀，与之归汉主？——清代·郑板桥《泜水》
109  客路相逢难，为乐常不足。临行挽衫袖，更尝折残菊。酒阑不忍去，共接一寸烛。留君终无穷，归驾不免促。岱宗已在眼，一往继前躅。佳人亦何念，凄断阳关曲。天门四十里，夜看扶桑浴。回头望彭城，大海浮一粟。故人在其下，尘土相豗蹴。惟有黄楼诗，千古配淇澳。——宋代·苏轼《送顿起》
110  龙虎谢鞭策，鹓鸾不司晨。君看海上鹤，何似笼中鹑。独用天地心，浮云乃吾身。虽将簪组狎，若与烟霞亲。季父有英风，白眉超常伦。一官即梦寐，脱屣归西秦。窦公敞华筵，墨客尽来臻。燕歌落胡雁，郢曲回阳春。征马百度嘶，游车动行尘。踌躇未忍去，恋此四座人。饯离驻高驾，惜别空殷勤。何时竹林下，更与步兵邻。——唐代·李白《对雪奉饯任城六父秩满归京》
111  九日茱萸熟，插鬓伤早白。登高望山海，满目悲古昔。远访投沙人，因为逃名客。故交竟谁在，独有崔亭伯。重阳不相知，载酒任所适。手持一枝菊，调笑二千石。日暮岸帻归，传呼隘阡陌。彤襟双白鹿，宾从何辉赫。夫子在其间，遂成云霄隔。良辰与美景，两地方虚掷。晚从南峰归，萝月下水壁。却登郡楼望，松色寒转碧。咫尺不可亲，弃我如遗舄。九卿天上落，五马道旁来。列戟朱门晓，褰帏碧嶂开。登高望远海，召客得英才。紫绶欢情洽，黄花逸兴催。山从图上见，溪即镜中回。遥羡重阳作，应过戏马台。——唐代·李白《宣州九日闻崔四侍御与宇文太守游敬亭余时登响山不同此赏醉后寄崔侍御》
112  天山雪云常不开，千峰万岭雪崔嵬。北风夜卷赤亭口，一夜天山雪更厚。能兼汉月照银山，复逐胡风过铁关。交河城边鸟飞绝，轮台路上马蹄滑。晻霭寒氛万里凝，阑干阴崖千丈冰。将军狐裘卧不暖，都护宝刀冻欲断。正是天山雪下时，送君走马归京师。雪中何以赠君别，惟有青青松树枝。——唐代·岑参《天山雪歌送萧治归京》
113  黄鸟翩翩杨柳垂，春风送客使人悲。怨别自惊千里外，论交却忆十年时。云开汶水孤帆远，路绕梁山匹马迟。此地从来可乘兴，留君不住益凄其。——唐代·高适《东平别前卫县李寀少府》
114  绿水接柴门，有如桃花源。忘忧或假草，满院罗丛萱。暝色湖上来，微雨飞南轩。故人宿茅宇，夕鸟栖杨园。还惜诗酒别，深为江海言。明朝广陵道，独忆此倾樽。——唐代·李白《之广陵宿常二南郭幽居》
115  接淅报官府，敢违王事程。宵征江夏县，睡起汉阳城。邻里烦追送，杯盘泻浊清。袛应瘴乡老，难答故人情。——宋代·黄庭坚《十二月十九日夜中发鄂渚晓泊汉阳亲旧携酒追送聊为短句》
116  已过才追问，相看是故人。乱离何处见，消息苦难真。拭眼惊魂定，衔杯笑语频。移家就吾住，白首两遗民。——明代·吴伟业《遇旧友》
117  一篇长恨有风情，十首秦吟近正声。每被老元偷格律，苦教短李伏歌行。世间富贵应无分，身后文章合有名。莫怪气粗言语大，新排十五卷诗成。——唐代·白居易《编集拙诗成一十五卷因题卷末戏赠元九、李二十》
118  戏马台南山簇簇，山边饮酒歌别曲。行人醉后起登车，席上回尊向僮仆。青天漫漫复长路，远游无家安得住。愿君到处自题名，他日知君从此去。——唐代·张籍《送远曲》
119  春风骋巧如翦刀，先裁杨柳后杏桃。圆尖作瓣得疏密，颜色又染燕脂牢。黄鹂未鸣鸠欲雨，深园静墅声嗷嗷。役徒开汴前日放，亦将决水归河槽。都人倾望若焦渴，寒食已近沟已淘。何当黄流与雨至，雨深一尺水一篙。都水御史亦即喜，日夜顺疾回轻舠。频年吴楚岁苦旱，一稔未足生脂膏。吾愿取之勿求羡，穷鸟困兽易遯逃。我今出城勤送子，沽酒不惜典弊袍。数途必向睢阳去，太傅大尹皆英豪。试乞二公评我说，万分岂不益一毛。国给民苏自有暇，东园乃可资游遨。——宋代·梅尧臣《东城送运判马察院》
120  几砚昔年游，于今成十秋。松坚终发石，鱼变即辞流。近郡无飞檄，清时不借筹。淇园春竹美，军宴日椎牛。——宋代·司马光《送龚章判官之卫州·新及第》
121  倏忽堕鹓行，天南去路长。片言曾不谄，获罪亦何伤。 象恋藏牙浦，人贪卖子乡。此心终合雪，去已莫思量。——唐代·虚中《送迁客》
122  魏都接燕赵，美女夸芙蓉。淇水流碧玉，舟车日奔冲。青楼夹两岸，万室喧歌钟。天下称豪贵，游此每相逢。洛阳苏季子，剑戟森词锋。六印虽未佩，轩车若飞龙。黄金数百镒，白璧有几双。散尽空掉臂，高歌赋还邛。落魄乃如此，何人不相从？远别隔两河，云山杳千重。何时更杯酒，再得论心胸。——唐代·李白《魏郡别苏明府因北游》
123  穷途非所恨，虚室自相依。城阙居年满，琴尊俗事稀。 开襟方未已，分袂忽多违。东岩富松竹，岁暮幸同归。——唐代·王勃《送卢主簿》
124  高馆张灯酒复清，夜钟残月雁归声。只言啼鸟堪求侣，无那春风欲送行。黄河曲里沙为岸，白马津边柳向城。莫怨他乡暂离别，知君到处有逢迎。——唐代·高适《夜别韦司士》
125  楚乡飞鸟没，独与碧云还。破镜催归客，残阳见旧山。 诗成流水上，梦尽落花间。傥寄相思字，愁人定解颜。——唐代·钱起《送夏侯审校书东归》
126  不趁常参久，安眠向旧溪。五更千里梦，残月一城鸡。适往言犹在，浮生理可齐。山王今已贵，肯听竹禽啼。——宋代·梅尧臣《梦后寄欧阳永叔》
127  谏频甘得罪，一骑入南深。若顺吾皇意，即无臣子心。 织花蛮市布，捣月象州砧。蒙雪知何日，凭楼望北吟。——唐代·栖蟾《送迁客》
1  唧唧复唧唧，木兰当户织。不闻机杼声，惟闻女叹息。&惟闻 通：唯&问女何所思，问女何所忆。女亦无所思，女亦无所忆。昨夜见军帖，可汗大点兵，军书十二卷，卷卷有爷名。阿爷无大儿，木兰无长兄，愿为市鞍马，从此替爷征。&惟闻 通：唯&东市买骏马，西市买鞍鞯，南市买辔头，北市买长鞭。旦辞爷娘去，暮宿黄河边，不闻爷娘唤女声，但闻黄河流水鸣溅溅。旦辞黄河去，暮至黑山头，不闻爷娘唤女声，但闻燕山胡骑鸣啾啾。万里赴戎机，关山度若飞。朔气传金柝，寒光照铁衣。将军百战死，壮士十年归。归来见天子，天子坐明堂。策勋十二转，赏赐百千强。可汗问所欲，木兰不用尚书郎，愿驰千里足，送儿还故乡。&一作：愿借明驼千里足&爷娘闻女来，出郭相扶将；阿姊闻妹来，当户理红妆；小弟闻姊来，磨刀霍霍向猪羊。开我东阁门，坐我西阁床，脱我战时袍，著我旧时裳。当窗理云鬓，对镜帖花黄。出门看火伴，火伴皆惊忙：同行十二年，不知木兰是女郎。（帖 通：贴；惊忙 一作：惶；惶 火伴 通：伙）雄兔脚扑朔，雌兔眼迷离；双兔傍地走，安能辨我是雄雌？——南北朝·佚名《木兰诗》
2  汉皇重色思倾国，御宇多年求不得。杨家有女初长成，养在深闺人未识。天生丽质难自弃，一朝选在君王侧。回眸一笑百媚生，六宫粉黛无颜色。春寒赐浴华清池，温泉水滑洗凝脂。侍儿扶起娇无力，始是新承恩泽时。云鬓花颜金步摇，芙蓉帐暖度春宵。春宵苦短日高起，从此君王不早朝。承欢侍宴无闲暇，春从春游夜专夜。后宫佳丽三千人，三千宠爱在一身。金屋妆成娇侍夜，玉楼宴罢醉和春。姊妹弟兄皆列土，可怜光彩生门户。遂令天下父母心，不重生男重生女。骊宫高处入青云，仙乐风飘处处闻。缓歌慢舞凝丝竹，尽日君王看不足。渔阳鼙鼓动地来，惊破霓裳羽衣曲。九重城阙烟尘生，千乘万骑西南行。翠华摇摇行复止，西出都门百余里。六军不发无奈何，宛转蛾眉马前死。花钿委地无人收，翠翘金雀玉搔头。君王掩面救不得，回看血泪相和流。黄埃散漫风萧索，云栈萦纡登剑阁。峨嵋山下少人行，旌旗无光日色薄。蜀江水碧蜀山青，圣主朝朝暮暮情。行宫见月伤心色，夜雨闻铃肠断声。天旋地转回龙驭，到此踌躇不能去。马嵬坡下泥土中，不见玉颜空死处。君臣相顾尽沾衣，东望都门信马归。归来池苑皆依旧，太液芙蓉未央柳。芙蓉如面柳如眉，对此如何不泪垂。春风桃李花开日，秋雨梧桐叶落时。西宫南内多秋草，落叶满阶红不扫。&花开日 一作：花开夜；南内 一作：南苑&梨园弟子白发新，椒房阿监青娥老。夕殿萤飞思悄然，孤灯挑尽未成眠。迟迟钟鼓初长夜，耿耿星河欲曙天。鸳鸯瓦冷霜华重，翡翠衾寒谁与共。悠悠生死别经年，魂魄不曾来入梦。临邛道士鸿都客，能以精诚致魂魄。为感君王辗转思，遂教方士殷勤觅。排空驭气奔如电，升天入地求之遍。上穷碧落下黄泉，两处茫茫皆不见。忽闻海上有仙山，山在虚无缥渺间。楼阁玲珑五云起，其中绰约多仙子。中有一人字太真，雪肤花貌参差是。金阙西厢叩玉扃，转教小玉报双成。闻道汉家天子使，九华帐里梦魂惊。揽衣推枕起徘徊，珠箔银屏迤逦开。云鬓半偏新睡觉，花冠不整下堂来。风吹仙袂飘飘举，犹似霓裳羽衣舞。玉容寂寞泪阑干，梨花一枝春带雨。&阑 通：栏；飘飘 一作：飘飖&含情凝睇谢君王，一别音容两渺茫。昭阳殿里恩爱绝，蓬莱宫中日月长。回头下望人寰处，不见长安见尘雾。惟将旧物表深情，钿合金钗寄将去。钗留一股合一扇，钗擘黄金合分钿。但教心似金钿坚，天上人间会相见。临别殷勤重寄词，词中有誓两心知。七月七日长生殿，夜半无人私语时。在天愿作比翼鸟，在地愿为连理枝。天长地久有时尽，此恨绵绵无绝期。——唐代·白居易《长恨歌》
3  浩荡离愁白日斜，吟鞭东指即天涯。落红不是无情物，化作春泥更护花。——清代·龚自珍《己亥杂诗·其五》
4  暮投石壕村，有吏夜捉人。老翁逾墙走，老妇出门看。吏呼一何怒，妇啼一何苦。听妇前致词，三男邺城戍。一男附书至，二男新战死。存者且偷生，死者长已矣。室中更无人，惟有乳下孙。有孙母未去，出入无完裙。老妪力虽衰，请从吏夜归。急应河阳役，犹得备晨炊。夜久语声绝，如闻泣幽咽。天明登前途，独与老翁别。——唐代·杜甫《石壕吏》
5  十五从军征，八十始得归。道逢乡里人：“家中有阿谁？”“遥看是君家，松柏冢累累。”兔从狗窦入，雉从梁上飞。中庭生旅谷，井上生旅葵。舂谷持作饭，采葵持作羹。羹饭一时熟，不知贻阿谁？出门东向看，泪落沾我衣。——两汉·佚名《十五从军征》
6  氓之蚩蚩，抱布贸丝。匪来贸丝，来即我谋。送子涉淇，至于顿丘。匪我愆期，子无良媒。将子无怒，秋以为期。乘彼垝垣，以望复关。不见复关，泣涕涟涟。既见复关，载笑载言。尔卜尔筮，体无咎言。以尔车来，以我贿迁。桑之未落，其叶沃若。于嗟鸠兮！无食桑葚。于嗟女兮！无与士耽。士之耽兮，犹可说也。女之耽兮，不可说也。桑之落矣，其黄而陨。自我徂尔，三岁食贫。淇水汤汤，渐车帷裳。女也不爽，士贰其行。士也罔极，二三其德。三岁为妇，靡室劳矣。夙兴夜寐，靡有朝矣。言既遂矣，至于暴矣。兄弟不知，咥其笑矣。静言思之，躬自悼矣。及尔偕老，老使我怨。淇则有岸，隰则有泮。总角之宴，言笑晏晏，信誓旦旦，不思其反。反是不思，亦已焉哉！——先秦·佚名《氓》
7  一封朝奏九重天，夕贬潮州路八千。欲为圣明除弊事，肯将衰朽惜残年！云横秦岭家何在？雪拥蓝关马不前。知汝远来应有意，好收吾骨瘴江边。（版本一）一封朝奏九重天，夕贬潮阳路八千。本为圣朝除弊政，敢将衰朽惜残年。云横秦岭家何在？雪拥蓝关马不前。知汝远来应有意，好收吾骨瘴江边。（版本二）——唐代·韩愈《左迁至蓝关示侄孙湘》
8  秦时明月汉时关，万里长征人未还。但使龙城飞将在，不教胡马度阴山。骝马新跨白玉鞍，战罢沙场月色寒。城头铁鼓声犹振，匣里金刀血未干。——唐代·王昌龄《出塞二首》
9  烽火城西百尺楼，黄昏独上海风秋。更吹羌笛关山月，无那金闺万里愁。琵琶起舞换新声，总是关山旧别情。撩乱边愁听不尽，高高秋月照长城。关城榆叶早疏黄，日暮云沙古战场。表请回军掩尘骨，莫教兵士哭龙荒。青海长云暗雪山，孤城遥望玉门关。黄沙百战穿金甲，不破楼兰终不还。大漠风尘日色昏，红旗半卷出辕门。前军夜战洮河北，已报生擒吐谷浑。胡瓶落膊紫薄汗，碎叶城西秋月团。明敕星驰封宝剑，辞君一夜取楼兰。玉门山嶂几千重，山北山南总是烽。人依远戍须看火，马踏深山不见踪。——唐代·王昌龄《从军行七首》
10  车辚辚，马萧萧，行人弓箭各在腰。耶娘妻子走相送，尘埃不见咸阳桥。牵衣顿足拦道哭，哭声直上干云霄。道旁过者问行人，行人但云点行频。或从十五北防河，便至四十西营田。去时里正与裹头，归来头白还戍边。边庭流血成海水，武皇开边意未已。君不闻汉家山东二百州，千村万落生荆杞。纵有健妇把锄犁，禾生陇亩无东西。况复秦兵耐苦战，被驱不异犬与鸡。长者虽有问，役夫敢申恨？且如今年冬，未休关西卒。县官急索租，租税从何出？信知生男恶，反是生女好。生女犹得嫁比邻，生男埋没随百草。君不见，青海头，古来白骨无人收。新鬼烦冤旧鬼哭，天阴雨湿声啾啾！——唐代·杜甫《兵车行》
11  西京乱无象，豺虎方遘患。复弃中国去，委身适荆蛮。亲戚对我悲，朋友相追攀。出门无所见，白骨蔽平原。路有饥妇人，抱子弃草间。顾闻号泣声，挥涕独不还。“未知身死处，何能两相完？”驱马弃之去，不忍听此言。南登霸陵岸，回首望长安，悟彼下泉人，喟然伤心肝。——魏晋·王粲《七哀诗三首·其一》
12  七月流火，九月授衣。一之日觱发，二之日栗烈。无衣无褐，何以卒岁。三之日于耜，四之日举趾。同我妇子，馌彼南亩，田畯至喜。七月流火，九月授衣。春日载阳，有鸣仓庚。女执懿筐，遵彼微行，爰求柔桑。春日迟迟，采蘩祁祁。女心伤悲，殆及公子同归。七月流火，八月萑苇。蚕月条桑，取彼斧斨，以伐远扬，猗彼女桑。七月鸣鵙，八月载绩。载玄载黄，我朱孔阳，为公子裳。四月秀葽，五月鸣蜩。八月其获，十月陨箨。一之日于貉，取彼狐狸，为公子裘。二之日其同，载缵武功，言私其豵，献豜于公。五月斯螽动股，六月莎鸡振羽，七月在野，八月在宇，九月在户，十月蟋蟀入我床下。穹窒熏鼠，塞向墐户。嗟我妇子，曰为改岁，入此室处。六月食郁及薁，七月亨葵及菽，八月剥枣，十月获稻，为此春酒，以介眉寿。七月食瓜，八月断壶，九月叔苴，采荼薪樗，食我农夫。九月筑场圃，十月纳禾稼。黍稷重穋，禾麻菽麦。嗟我农夫，我稼既同，上入执宫功。昼尔于茅，宵尔索綯。亟其乘屋，其始播百谷。二之日凿冰冲冲，三之日纳于凌阴。四之日其蚤，献羔祭韭。九月肃霜，十月涤场。朋酒斯飨，曰杀羔羊。跻彼公堂，称彼兕觥，万寿无疆。——先秦·佚名《七月》
13  兔丝附蓬麻，引蔓故不长。嫁女与征夫，不如弃路旁。结发为君妻，席不暖君床。暮婚晨告别，无乃太匆忙。君行虽不远，守边赴河阳。妾身未分明，何以拜姑嫜？父母养我时，日夜令我藏。生女有所归，鸡狗亦得将。君今往死地，沉痛迫中肠。誓欲随君去，形势反苍黄。勿为新婚念，努力事戎行。妇人在军中，兵气恐不扬。自嗟贫家女，久致罗襦裳。罗襦不复施，对君洗红妆。仰视百鸟飞，大小必双翔。人事多错迕，与君永相望。——唐代·杜甫《新婚别》
14  四郊未宁静，垂老不得安。子孙阵亡尽，焉用身独完。 投杖出门去，同行为辛酸。幸有牙齿存，所悲骨髓干。 男儿既介胄，长揖别上官。老妻卧路啼，岁暮衣裳单。 孰知是死别，且复伤其寒。此去必不归，还闻劝加餐。 土门壁甚坚，杏园度亦难。势异邺城下，纵死时犹宽。 人生有离合，岂择衰老端。忆昔少壮日，迟回竟长叹。 万国尽征戍，烽火被冈峦。积尸草木腥，流血川原丹。 何乡为乐土，安敢尚盘桓。弃绝蓬室居，塌然摧肺肝。——唐代·杜甫《垂老别》
15  寂寞天宝后，园庐但蒿藜。我里百余家，世乱各东西。存者无消息，死者为尘泥。贱子因阵败，归来寻旧蹊。久行见空巷，日瘦气惨凄，但对狐与狸，竖毛怒我啼。四邻何所有，一二老寡妻。宿鸟恋本枝，安辞且穷栖。方春独荷锄，日暮还灌畦。县吏知我至，召令习鼓鞞。虽从本州役，内顾无所携。近行止一身，远去终转迷。家乡既荡尽，远近理亦齐。永痛长病母，五年委沟溪。生我不得力，终身两酸嘶。人生无家别，何以为蒸黎。——唐代·杜甫《无家别》
16  汉季失权柄，董卓乱天常。志欲图篡弑，先害诸贤良。逼迫迁旧邦，拥主以自疆。海内兴义师，欲共讨不祥。卓众来东下，金甲耀日光。平土人脆弱，来兵皆胡羌。猎野围城邑，所向悉破亡。斩截无孑遗，尸骸相撑拒。马边悬男头，马后载妇女。长驱西入关，迥路险且阻。还顾邈冥冥，肝脾为烂腐。所略有万计，不得令屯聚。或有骨肉俱，欲言不敢语。失意机徵间，辄言毙降虏。要当以亭刃，我曹不活汝。岂复惜性命，不堪其詈骂。或便加棰杖，毒痛参并下。旦则号泣行，夜则悲吟坐。欲死不能得，欲生无一可。彼苍者何辜，乃遭此厄祸。边荒与华异，人俗少义理。处所多霜雪，胡风春夏起。翩翩吹我衣，肃肃入我耳。感时念父母，哀叹无穷已。有客从外来，闻之常欢喜。迎问其消息，辄复非乡里。邂逅徼时愿，骨肉来迎己。己得自解免，当复弃儿子。天属缀人心，念别无会期。存亡永乖隔，不忍与之辞。儿前抱我颈，问母欲何之。人言母当去，岂复有还时。阿母常仁恻，今何更不慈。我尚未成人，奈何不顾思。见此崩五内，恍惚生狂痴。号泣手抚摩，当发复回疑。兼有同时辈，相送告离别。慕我独得归，哀叫声摧裂。马为立踟蹰，车为不转辙。观者皆嘘唏，行路亦呜咽。去去割情恋，遄征日遐迈。悠悠三千里，何时复交会。念我出腹子，匈臆为摧败。既至家人尽，又复无中外。城廓为山林，庭宇生荆艾。白骨不知谁，纵横莫覆盖。出门无人声，豺狼号且吠。茕茕对孤景，怛咤糜肝肺。登高远眺望，魂神忽飞逝。奄若寿命尽，旁人相宽大。为复强视息，虽生何聊赖。托命于新人，竭心自勖励。流离成鄙贱，常恐复捐废。人生几何时，怀忧终年岁。——两汉·蔡琰《悲愤诗》
17  妾发初覆额，折花门前剧。郎骑竹马来，绕床弄青梅。同居长干里，两小无嫌猜。十四为君妇，羞颜未尝开。&未尝 一作：尚不&低头向暗壁，千唤不一回。十五始展眉，愿同尘与灰。常存抱柱信，岂上望夫台。十六君远行，瞿塘滟滪堆。五月不可触，猿声天上哀。&猿声 一作：鸣&门前迟行迹，一一生绿苔。苔深不能扫，落叶秋风早。八月蝴蝶黄，双飞西园草。感此伤妾心，坐愁红颜老。早晚下三巴，预将书报家。相迎不道远，直至长风沙。忆妾深闺里，烟尘不曾识。嫁与长干人，沙头候风色。五月南风兴，思君下巴陵。八月西风起，想君发扬子。去来悲如何，见少别离多。湘潭几日到，妾梦越风波。昨夜狂风度，吹折江头树。淼淼暗无边，行人在何处。北客真王公，朱衣满江中。日暮来投宿，数朝不肯东。好乘浮云骢，佳期兰渚东。鸳鸯绿浦上，翡翠锦屏中。自怜十五馀，颜色桃李红。那作商人妇，愁水复愁风。——唐代·李白《长干行二首》
18  鼎湖当日弃人间，破敌收京下玉关。恸哭六军俱缟素，冲冠一怒为红颜。红颜流落非吾恋，逆贼天亡自荒宴。电扫黄巾定黑山，哭罢君亲再相见。相见初经田窦家，侯门歌舞出如花。许将戚里箜篌伎，等取将军油壁车。家本姑苏浣花里，圆圆小字娇罗绮。梦向夫差苑里游，宫娥拥入君王起。前身合是采莲人，门前一片横塘水。横塘双桨去如飞，何处豪家强载归。此际岂知非薄命，此时唯有泪沾衣。薰天意气连宫掖，明眸皓齿无人惜。夺归永巷闭良家，教就新声倾坐客。坐客飞觞红日暮，一曲哀弦向谁诉？白晳通侯最少年，拣取花枝屡回顾。早携娇鸟出樊笼，待得银河几时渡？恨杀军书抵死催，苦留后约将人误。相约恩深相见难，一朝蚁贼满长安。可怜思妇楼头柳，认作天边粉絮看。遍索绿珠围内第，强呼绛树出雕阑。若非壮士全师胜，争得蛾眉匹马还？蛾眉马上传呼进，云鬟不整惊魂定。蜡炬迎来在战场，啼妆满面残红印。专征萧鼓向秦川，金牛道上车千乘。斜谷云深起画楼，散关月落开妆镜。传来消息满江乡，乌桕红经十度霜。教曲伎师怜尚在，浣纱女伴忆同行。旧巢共是衔泥燕，飞上枝头变凤凰。长向尊前悲老大，有人夫婿擅侯王。当时只受声名累，贵戚名豪竞延致。一斛明珠万斛愁，关山漂泊腰肢细。错怨狂风飏落花，无边春色来天地。尝闻倾国与倾城，翻使周郎受重名。妻子岂应关大计，英雄无奈是多情。全家白骨成灰土，一代红妆照汗青。君不见，馆娃初起鸳鸯宿，越女如花看不足。香径尘生乌自啼，屧廊人去苔空绿。换羽移宫万里愁，珠歌翠舞古梁州。为君别唱吴宫曲，汉水东南日夜流！——清代·吴伟业《圆圆曲》
19  皇天之不纯命兮，何百姓之震愆。民离散而相失兮，方仲春而东迁。去故乡而就远兮，遵江夏以流亡。出国门而轸怀兮，甲之朝吾以行。发郢都而去闾兮，怊荒忽之焉极。楫齐杨以容与兮，哀见君而不再得。望长楸而太息兮，涕淫淫其若霰。过夏首而西浮兮，顾龙门而不见。心婵媛而伤怀兮，眇不知其所蹠。顺风波以从流兮，焉洋洋而为客。凌阳侯之泛滥兮，忽翱翔之焉薄。心絓结而不解兮，思蹇产而不释。将运舟而下浮兮，上洞庭而下江。去终古之所居兮，今逍遥而来东。羌灵魂之欲归兮，何须臾而忘反。背夏浦而西思兮，哀故都之日远。登大坟以远望兮，聊以舒吾忧心。哀州土之平乐兮，悲江介之遗风。当陵阳之焉至兮，淼南渡之焉如。曾不知夏之为丘兮，孰两东门之可芜。心不怡之长久兮，忧与愁其相接。惟郢路之辽远兮，江与夏之不可涉。忽若去不信兮，至今九年而不复。惨郁郁而不通兮，蹇侘傺而含戚。外承欢之汋约兮，谌荏弱而难持。忠湛湛而愿进兮，妒被离而障之。尧舜之抗行兮，瞭杳杳而薄天。众谗人之嫉妒兮，被以不慈之伪名。憎愠惀之修美兮，好夫人之慷慨。众踥蹀而日进兮，美超远而逾迈。乱曰：曼余目以流观兮，冀一反之何时。鸟飞反故乡兮，狐死必首丘。信非吾罪而弃逐兮，何日夜而忘之。——先秦·屈原《哀郢》
20  东风未肯入东门，走马还寻去岁村。人似秋鸿来有信，事如春梦了无痕。江城白酒三杯酽，野老苍颜一笑温。已约年年为此会，故人不用赋《招魂》。——宋代·苏轼《正月二十日与潘郭二生出郊寻春忽记去年是日同至女王城作诗乃和前韵》
21  竹帛烟销帝业虚，关河空锁祖龙居。坑灰未冷山东乱，刘项原来不读书。——唐代·章碣《焚书坑》
22  花光浓烂柳轻明，酌酒花前送我行。我亦且如常日醉，莫教弦管作离声。——宋代·欧阳修《别滁》
23  中和癸卯春三月，洛阳城外花如雪。东西南北路人绝，绿杨悄悄香尘灭。路旁忽见如花人，独向绿杨阴下歇。凤侧鸾欹鬓脚斜，红攒黛敛眉心折。借问女郎何处来？含颦欲语声先咽。回头敛袂谢行人，丧乱漂沦何堪说！三年陷贼留秦地，依稀记得秦中事。君能为妾解金鞍，妾亦与君停玉趾。　　前年庚子腊月五，正闭金笼教鹦鹉。斜开鸾镜懒梳头，闲凭雕栏慵不语。忽看门外起红尘，已见街中擂金鼓。居人走出半仓惶，朝士归来尚疑误。是时西面官军入，拟向潼关为警急。皆言博野自相持，尽道贼军来未及。须臾主父乘奔至，下马入门痴似醉。适逢紫盖去蒙尘，已见白旗来匝地。　　扶羸携幼竞相呼，上屋缘墙不知次。南邻走入北邻藏，东邻走向西邻避。北邻诸妇咸相凑，户外崩腾如走兽。轰轰混混乾坤动，万马雷声从地涌。火迸金星上九天，十二官街烟烘烔。日轮西下寒光白，上帝无言空脉脉。阴云晕气若重围，宦者流星如血色。紫气潜随帝座移，妖光暗射台星拆。家家流血如泉沸，处处冤声声动地。舞伎歌姬尽暗捐，婴儿稚女皆生弃。　　东邻有女眉新画，倾国倾城不知价。长戈拥得上戎车，回首香闺泪盈把。旋抽金线学缝旗，才上雕鞍教走马。有时马上见良人，不敢回眸空泪下；西邻有女真仙子，一寸横波剪秋水。妆成只对镜中春，年幼不知门外事。一夫跳跃上金阶，斜袒半肩欲相耻。牵衣不肯出朱门，红粉香脂刀下死。南邻有女不记姓，昨日良媒新纳聘。琉璃阶上不闻行，翡翠帘间空见影。忽看庭际刀刃鸣，身首支离在俄顷。仰天掩面哭一声，女弟女兄同入井；北邻少妇行相促，旋拆云鬟拭眉绿。已闻击托坏高门，不觉攀缘上重屋。须臾四面火光来，欲下回梯梯又摧。烟中大叫犹求救，梁上悬尸已作灰。　　妾身幸得全刀锯，不敢踟蹰久回顾。旋梳蝉鬓逐军行，强展蛾眉出门去。旧里从兹不得归，六亲自此无寻处。一从陷贼经三载，终日惊忧心胆碎。夜卧千重剑戟围，朝餐一味人肝脍。鸳帏纵入岂成欢？宝货虽多非所爱。蓬头垢面眉犹赤，几转横波看不得。衣裳颠倒语言异，面上夸功雕作字。柏台多半是狐精，兰省诸郎皆鼠魅。还将短发戴华簪，不脱朝衣缠绣被。翻持象笏作三公，倒佩金鱼为两史。朝闻奏对入朝堂，暮见喧呼来酒市。　　一朝五鼓人惊起，叫啸喧呼如窃语。夜来探马入皇城，昨日官军收赤水。赤水去城一百里，朝若来兮暮应至。凶徒马上暗吞声，女伴闺中潜生喜。皆言冤愤此时销，必谓妖徒今日死。逡巡走马传声急，又道官军全阵入。大彭小彭相顾忧，二郎四郎抱鞍泣。沉沉数日无消息，必谓军前已衔璧。簸旗掉剑却来归，又道官军悉败绩。　　四面从兹多厄束，一斗黄金一斗粟。尚让厨中食木皮，黄巢机上刲人肉。东南断绝无粮道，沟壑渐平人渐少。六军门外倚僵尸，七架{寨}营中填饿殍。长安寂寂今何有？废市荒街麦苗秀。采樵斫尽杏园花，修寨诛残御沟柳。华轩绣毂皆销散，甲第朱门无一半。含元殿上狐兔行，花萼楼前荆棘满。昔时繁盛皆埋没，举目凄凉无故物。内库烧为锦绣灰，天街踏尽公卿骨！　　来时晓出城东陌，城外风烟如塞色。路旁时见游奕军，坡下寂无迎送客。霸陵东望人烟绝，树锁骊山金翠灭。大道俱成棘子林，行人夜宿墙匡月。明朝晓至三峰路，百万人家无一户。破落田园但有蒿，摧残竹树皆无主。路旁试问金天神，金天无语愁于人。庙前古柏有残枿，殿上金炉生暗尘。一从狂寇陷中国，天地晦冥风雨黑。案前神水咒不成，壁上阴兵驱不得。闲日徒歆奠飨恩，危时不助神通力。我今愧恧拙为神，且向山中深避匿。寰中箫管不曾闻，筵上牺牲无处觅。旋教魔鬼傍乡村，诛剥生灵过朝夕。妾闻此语愁更愁，天遣时灾非自由。神在山中犹避难，何须责望东诸侯！　　前年又出扬震关，举头云际见荆山。如从地府到人间，顿觉时清天地闲。陕州主帅忠且贞，不动干戈唯守城。蒲津主帅能戢兵，千里晏然无犬声。朝携宝货无人问，暮插金钗唯独行。明朝又过新安东，路上乞浆逢一翁。苍苍面带苔藓色，隐隐身藏蓬荻中。问翁本是何乡曲？底事寒天霜露宿？老翁暂起欲陈辞，却坐支颐仰天哭。乡园本贯东畿县，岁岁耕桑临近甸。岁种良田二百廛，年输户税三千万。小姑惯织褐絁袍，中妇能炊红黍饭。千间仓兮万丝箱，黄巢过后犹残半。自从洛下屯师旅，日夜巡兵入村坞。匣中秋水拔青蛇，旗上高风吹白虎。入门下马若旋风，罄室倾囊如卷土。家财既尽骨肉离，今日垂年一身苦。一身苦兮何足嗟，山中更有千万家，朝饥山上寻蓬子，夜宿霜中卧荻花！　　妾闻此老伤心语，竟日阑干泪如雨。出门惟见乱枭鸣，更欲东奔何处所？仍闻汴路舟车绝，又道彭门自相杀。野宿徒销战士魂，河津半是冤人血。适闻有客金陵至，见说江南风景异。自从大寇犯中原，戎马不曾生四鄙。诛锄窃盗若神功，惠爱生灵如赤子。城壕固护教{斆、敩、效}金汤，赋税如云送军垒。奈何四海尽滔滔，湛然一境平如砥。避难徒为阙下人，怀安却羡江南鬼。愿君举棹东复东，咏此长歌献相公。——唐代·韦庄《秦妇吟》
24  朝闻游子唱离歌，昨夜微霜初渡河。鸿雁不堪愁里听，云山况是客中过。关城树色催寒近，御苑砧声向晚多。莫见长安行乐处，空令岁月易蹉跎。——唐代·李颀《送魏万之京》
25  我宿五松下，寂寥无所欢。田家秋作苦，邻女夜舂寒。跪进雕胡饭，月光明素盘。令人惭漂母，三谢不能餐。——唐代·李白《宿五松山下荀媪家》
26  洛城一别四千里，胡骑长驱五六年。草木变衰行剑外，兵戈阻绝老江边。思家步月清宵立，忆弟看云白日眠。闻道河阳近乘胜，司徒急为破幽燕。——唐代·杜甫《恨别》
27  遑遑三十载，书剑两无成。山水寻吴越，风尘厌洛京。扁舟泛湖海，长揖谢公卿。且乐杯中物，谁论世上名。——唐代·孟浩然《自洛之越》
28  上山采蘼芜，下山逢故夫。长跪问故夫，新人复何如？新人虽言好，未若故人姝。颜色类相似，手爪不相如。新人从门入，故人从閤去。新人工织缣，故人工织素。织缣日一匹，织素五丈余。将缣来比素，新人不如故。——两汉·佚名《上山采蘼芜》
29  火山六月应更热，赤亭道口行人绝。知君惯度祁连城，岂能愁见轮台月。脱鞍暂入酒家垆，送君万里西击胡。功名祗向马上取，真是英雄一丈夫。——唐代·岑参《送李副使赴碛西官军》
30  昨夜吴中雪，子猷佳兴发。万里浮云卷碧山，青天中道流孤月。孤月沧浪河汉清，北斗错落长庚明。怀余对酒夜霜白，玉床金井冰峥嵘。人生飘忽百年内，且须酣畅万古情。君不能狸膏金距学斗鸡，坐令鼻息吹虹霓。君不能学哥舒，横行青海夜带刀，西屠石堡取紫袍。吟诗作赋北窗里，万言不直一杯水。世人闻此皆掉头，有如东风射马耳。鱼目亦笑我，谓与明月同。骅骝拳跼不能食，蹇驴得志鸣春风。《折杨》《黄华》合流俗，晋君听琴枉《清角》。《巴人》谁肯和《阳春》，楚地犹来贱奇璞。黄金散尽交不成，白首为儒身被轻。 一谈一笑失颜色，苍蝇贝锦喧谤声。曾参岂是杀人者？谗言三及慈母惊。与君论心握君手，荣辱于余亦何有？孔圣犹闻伤凤麟，董龙更是何鸡狗！一生傲岸苦不谐，恩疏媒劳志多乖。严陵高揖汉天子，何必长剑拄颐事玉阶。达亦不足贵，穷亦不足悲。韩信羞将绛灌比，祢衡耻逐屠沽儿。君不见李北海，英风豪气今何在！君不见裴尚书，土坟三尺蒿棘居！少年早欲五湖去，见此弥将钟鼎疏。——唐代·李白《答王十二寒夜独酌有怀》
31  太守耀清威，乘闲弄晚晖。江沙横猎骑，山火绕行围。箭逐云鸿落，鹰随月兔飞。不知白日暮，欢赏夜方归。——唐代·李白《观猎》
32  北归至凤翔，墨制放往鄜州作。皇帝二载秋，闰八月初吉。杜子将北征，苍茫问家室。维时遭艰虞，朝野少暇日。顾惭恩私被，诏许归蓬荜。拜辞诣阙下，怵惕久未出。虽乏谏诤姿，恐君有遗失。君诚中兴主，经纬固密勿。东胡反未已，臣甫愤所切。挥涕恋行在，道途犹恍惚。乾坤含疮痍，忧虞何时毕。靡靡逾阡陌，人烟眇萧瑟。所遇多被伤，呻吟更流血。回首凤翔县，旌旗晚明灭。前登寒山重，屡得饮马窟。邠郊入地底，泾水中荡潏。猛虎立我前，苍崖吼时裂。菊垂今秋花，石戴古车辙。青云动高兴，幽事亦可悦。山果多琐细，罗生杂橡栗。或红如丹砂，或黑如点漆。雨露之所濡，甘苦齐结实。缅思桃源内，益叹身世拙。坡陀望鄜畤，岩谷互出没。我行已水滨，我仆犹木末。鸱鸟鸣黄桑，野鼠拱乱穴。夜深经战场，寒月照白骨。潼关百万师，往者散何卒。遂令半秦民，残害为异物。况我堕胡尘，及归尽华发。经年至茅屋，妻子衣百结。恸哭松声回，悲泉共幽咽。平生所娇儿，颜色白胜雪。见耶背面啼，垢腻脚不袜。床前两小女，补绽才过膝。海图坼波涛，旧绣移曲折。天吴及紫凤，颠倒在裋褐。老夫情怀恶，呕泄卧数日。那无囊中帛，救汝寒凛栗。粉黛亦解苞，衾裯稍罗列。瘦妻面复光，痴女头自栉。学母无不为，晓妆随手抹。移时施朱铅，狼藉画眉阔。生还对童稚，似欲忘饥渴。问事竞挽须，谁能即嗔喝。翻思在贼愁，甘受杂乱聒。新归且慰意，生理焉能说。至尊尚蒙尘，几日休练卒。仰观天色改，坐觉祆气豁。阴风西北来，惨澹随回鹘。其王愿助顺，其俗善驰突。送兵五千人，驱马一万匹。此辈少为贵，四方服勇决。所用皆鹰腾，破敌过箭疾。圣心颇虚伫，时议气欲夺。伊洛指掌收，西京不足拔。官军请深入，蓄锐何俱发。此举开青徐，旋瞻略恒碣。昊天积霜露，正气有肃杀。祸转亡胡岁，势成擒胡月。胡命其能久，皇纲未宜绝。忆昨狼狈初，事与古先别。奸臣竟菹醢，同恶随荡析。不闻夏殷衰，中自诛褒妲。周汉获再兴，宣光果明哲。桓桓陈将军，仗钺奋忠烈。微尔人尽非，于今国犹活。凄凉大同殿，寂寞白兽闼。都人望翠华，佳气向金阙。园陵固有神，扫洒数不缺。煌煌太宗业，树立甚宏达。——唐代·杜甫《北征》
33  蓝桥春雪君归日，秦岭秋风我去时。每到驿亭先下马，循墙绕柱觅君诗。——唐代·白居易《蓝桥驿见元九诗》
34  名都多妖女，京洛出少年。宝剑值千金，被服丽且鲜。斗鸡东郊道，走马长楸间。驰骋未能半，双兔过我前。揽弓捷鸣镝，长驱上南山。左挽因右发，一纵两禽连。余巧未及展，仰手接飞鸢。观者咸称善，众工归我妍。归来宴平乐，美酒斗十千。脍鲤臇胎鰕，炮鳖炙熊蹯。鸣俦啸匹侣，列坐竟长筵。连翩击鞠壤，巧捷惟万端。白日西南驰，光景不可攀。云散还城邑，清晨复来还。——魏晋·曹植《名都篇》
35  客从东方来，衣上灞陵雨。问客何为来，采山因买斧。 冥冥花正开，飏飏燕新乳。昨别今已春，鬓丝生几缕。——唐代·韦应物《长安遇冯著》
36  鸿鹄高飞，一举千里。羽翮已就，横绝四海。横绝四海，当可奈何？虽有矰缴，尚安所施？——两汉·刘邦《鸿鹄歌》
37  尚有绨袍赠，应怜范叔寒。不知天下士，犹作布衣看。——唐代·高适《咏史》
38  一点灯残鲁酒醒，已携孤剑事离程。愁看飞雪闻鸡唱，独向长空背雁行。白草近关微有路，浊河连底冻无声。此中来往本迢递，况是驱羸客塞城。——唐代·罗邺《早发》
39  苍江鱼子清晨集，设网提纲万鱼急。能者操舟疾若风，撑突波涛挺叉入。小鱼脱漏不可记，半死半生犹戢戢。大鱼伤损皆垂头，屈强泥沙有时立。东津观鱼已再来，主人罢鲙还倾杯。日暮蛟龙改窟穴，山根鳣鲔随云雷。 干戈兵革斗未止，凤凰麒麟安在哉。吾徒胡为纵此乐，暴殄天物圣所哀。——唐代·杜甫《又观打鱼》
40  连昌宫中满宫竹，岁久无人森似束。又有墙头千叶桃，风动落花红蔌蔌。宫边老翁为余泣，小年进食曾因入。上皇正在望仙楼，太真同凭阑干立。楼上楼前尽珠翠，炫转荧煌照天地。归来如梦复如痴，何暇备言宫里事。初过寒食一百六，店舍无烟宫树绿。夜半月高弦索鸣，贺老琵琶定场屋。力士传呼觅念奴，念奴潜伴诸郎宿。须臾觅得又连催，特敕街中许然烛。春娇满眼睡红绡，掠削云鬟旋装束。飞上九天歌一声，二十五郎吹管逐。逡巡大遍凉州彻，色色龟兹轰录续。李谟擫笛傍宫墙，偷得新翻数般曲。平明大驾发行宫，万人歌舞涂路中。百官队仗避岐薛，杨氏诸姨车斗风。明年十月东都破，御路犹存禄山过。驱令供顿不敢藏，万姓无声泪潜堕。两京定后六七年，却寻家舍行宫前。庄园烧尽有枯井，行宫门闭树宛然。尔后相传六皇帝，不到离宫门久闭。往来年少说长安，玄武楼成花萼废。去年敕使因斫竹，偶值门开暂相逐。荆榛栉比塞池塘，狐兔骄痴缘树木。舞榭欹倾基尚在，文窗窈窕纱犹绿。尘埋粉壁旧花钿，乌啄风筝碎珠玉。上皇偏爱临砌花，依然御榻临阶斜。蛇出燕巢盘斗栱，菌生香案正当衙。寝殿相连端正楼，太真梳洗楼上头。晨光未出帘影黑，至今反挂珊瑚钩。指似傍人因恸哭，却出宫门泪相续。自从此后还闭门，夜夜狐狸上门屋。我闻此语心骨悲，太平谁致乱者谁。翁言野父何分别，耳闻眼见为君说。姚崇宋璟作相公，劝谏上皇言语切。燮理阴阳禾黍丰，调和中外无兵戎。长官清平太守好，拣选皆言由相公。开元之末姚宋死，朝廷渐渐由妃子。禄山宫里养作儿，虢国门前闹如市。弄权宰相不记名，依稀忆得杨与李。庙谟颠倒四海摇，五十年来作疮痏。今皇神圣丞相明，诏书才下吴蜀平。官军又取淮西贼，此贼亦除天下宁。年年耕种宫前道，今年不遣子孙耕。老翁此意深望幸，努力庙谋休用兵。——唐代·元稹《连昌宫词》
41  策马自沙漠，长驱登塞垣。边城何萧条，白日黄云昏。一到征战处，每愁胡虏翻。岂无安边书，诸将已承恩。惆怅孙吴事，归来独闭门。——唐代·高适《蓟中作》
42  天上浮云如白衣，斯须变幻如苍狗。古往今来共一时，人生万事无不有。近者抉眼去其夫，河东女儿身姓柳。丈夫正色动引经，酆城客子王季友。群书万卷常暗诵，孝经一通看在手。贫穷老瘦家卖屐，好事就之为携酒。豫章太守高帝孙，引为宾客敬颇久。闻道三年未曾语，小心恐惧闭其口。太守得之更不疑，人生反覆看亦丑。明月无瑕岂容易，紫气郁郁犹冲斗。时危可仗真豪俊，二人得置君侧否。太守顷者领山南，邦人思之比父母。王生早曾拜颜色，高山之外皆培塿。用为羲和天为成，用平水土地为厚。王也论道阻江湖，李也丞疑旷前后。死为星辰终不灭，致君尧舜焉肯朽。吾辈碌碌饱饭行，风后力牧长回首。——唐代·杜甫《可叹》
43  我浮黄河去京阙，挂席欲进波连山。天长水阔厌远涉，访古始及平台间。平台为客忧思多，对酒遂作梁园歌。却忆蓬池阮公咏，因吟“渌水扬洪波”。洪波浩荡迷旧国，路远西归安可得！人生达命岂暇愁，且饮美酒登高楼。平头奴子摇大扇，五月不热疑清秋。玉盘杨梅为君设，吴盐如花皎白雪。持盐把酒但饮之，莫学夷齐事高洁。昔人豪贵信陵君，今人耕种信陵坟。荒城虚照碧山月，古木尽入苍梧云。梁王宫阙今安在？枚马先归不相待。舞影歌声散绿池，空馀汴水东流海。沉吟此事泪满衣，黄金买醉未能归。连呼五白行六博，分曹赌酒酣驰晖。歌且谣，意方远。东山高卧时起来，欲济苍生未应晚。——唐代·李白《梁园吟》
44  我昔元和侍宪皇，曾陪内宴宴昭阳。千歌万舞不可数，就中最爱霓裳舞。舞时寒食春风天，玉钩栏下香案前。案前舞者颜如玉，不著人间俗衣服。虹裳霞帔步摇冠，钿璎纍纍佩珊珊。娉婷似不任罗绮，顾听乐悬行复止。磬箫筝笛递相搀，击恹弹吹声逦迤。散序六奏未动衣，阳台宿云慵不飞。中序擘騞初入拍，秋竹竿裂春冰坼。飘然转旋回雪轻，嫣然纵送游龙惊。小垂手后柳无力，斜曳裾时云欲生。螾蛾敛略不胜态，风袖低昂如有情。上元点鬟招萼绿，王母挥袂别飞琼。繁音急节十二遍，跳珠撼玉何铿铮！翔鸾舞了却收翅，唳鹤曲终长引声。当时乍见惊心目，凝视谛听殊未足。一落人间八九年，耳冷不曾闻此曲。湓城但听山魈语，巴峡唯闻杜鹃哭。移领钱塘第二年，始有心情问丝竹。玲珑箜篌谢好筝，陈宠觱栗沈平笙。清弦脆管纤纤手，教得霓裳一曲成。虚白亭前湖水畔，前后祇应三度按。便除庶子抛却来，闻道如今各星散。今年五月至苏州，朝钟暮角催白头。贪看案牍常侵夜，不听笙歌直到秋。秋来无事多闲闷，忽忆霓裳无处问。闻君部内多乐徒，问有霓裳舞者无？答云七县十万户，无人知有霓裳舞。唯寄长歌与我来，题作霓裳羽衣谱。四幅花笺碧间红，霓裳实录在其中。千姿万状分明见，恰与昭阳舞者同。眼前仿佛覩形质，昔日今朝想如一。疑从魂梦呼召来，似著丹青图写出。我爱霓裳君合知，发于歌咏形于诗。君不见我歌云“惊破霓裳羽衣曲”，又不见我诗云“曲爱霓裳未拍时”。由来能事皆有主，杨氏创声君造谱。君言此舞难得人，须是倾城可怜女。吴妖小玉飞作烟，越艳西施化为土。娇花巧笑久寂寥，娃馆苎萝空处所。如君所言诚有是，君试从容听我语。若求国色始翻传，但恐人间废此舞。妍媸优劣宁相远，大都只在人抬举。李娟张态君莫嫌，亦拟随宜且教取。——唐代·白居易《霓裳羽衣舞歌》
45  蒲生我池中，其叶何离离。傍能行仁义，莫若妾自知。众口铄黄金，使君生别离。念君去我时，独愁常苦悲。想见君颜色，感结伤心脾。念君常苦悲，夜夜不能寐。莫以豪贤故，弃捐素所爱。莫以鱼肉贱，弃捐葱与薤。莫以麻枲贱，弃捐菅与蒯。出亦复苦愁，入亦复苦愁。边地多悲风，树木何修修。从君致独乐，延年寿千秋。——两汉·甄宓《塘上行》
46  池边新种七株梅，欲到花时点检来。莫怕长洲桃李妒，今年好为使君开。——唐代·白居易《酬刘和州戏赠》
47  日出东方隈，似从地底来。历天又复入西海，六龙所舍安在哉？其始与终古不息，人非元气，安得与之久徘徊？草不谢荣于春风，木不怨落于秋天。谁挥鞭策驱四运？万物兴歇皆自然。羲和！羲和！汝奚汩没于荒淫之波？鲁阳何德，驻景挥戈？逆道违天，矫诬实多。吾将囊括大块，浩然与溟涬同科！——唐代·李白《日出行》
48  渐渐之石，维其高矣。山川悠远，维其劳矣。武人东征，不皇朝矣。渐渐之石，维其卒矣。山川悠远，曷其没矣？武人东征，不皇出矣。有豕白蹢，烝涉波矣。月离于毕，俾滂沱矣。武人东征，不皇他矣。——先秦·佚名《渐渐之石》
49  元和天子神武姿，彼何人哉轩与羲。誓将上雪列圣耻，坐法宫中朝四夷。淮西有贼五十载，封狼生貙貙生罴。不据山河据平地，长戈利矛日可麾。帝得圣相相曰度，贼斫不死神扶持。腰悬相印作都统，阴风惨澹天王旗。愬武古通作牙爪，仪曹外郎载笔随。 行军司马智且勇，十四万众犹虎貔。入蔡缚贼献太庙，功无与让恩不訾。帝曰汝度功第一，汝从事愈宜为辞。愈拜稽首蹈且舞，金石刻画臣能为。古者世称大手笔，此事不系于职司。当仁自古有不让，言讫屡颔天子颐。公退斋戒坐小阁，濡染大笔何淋漓。点窜《尧典》《舜典》字，涂改《清庙》《生民》诗。文成破体书在纸，清晨再拜铺丹墀。表曰臣愈昧死上，咏神圣功书之碑。碑高三丈字如斗，负以灵鳌蟠以螭。句奇语重喻者少，谗之天子言其私。长绳百尺拽碑倒，粗砂大石相磨治。公之斯文若元气，先时已入人肝脾。汤盘孔鼎有述作，今无其器存其辞。呜呼圣王及圣相，相与烜赫流淳熙。公之斯文不示后，曷与三五相攀追。愿书万本诵万遍，口角流沫右手胝。传之七十有二代，以为封禅玉检明堂基。——唐代·李商隐《韩碑》
50  井底引银瓶，银瓶欲上丝绳绝。石上磨玉簪，玉簪欲成中央折。瓶沉簪折知奈何？似妾今朝与君别。忆昔在家为女时，人言举动有殊姿。婵娟两鬓秋蝉翼，宛转双蛾远山色。笑随戏伴后园中，此时与君未相识。妾弄青梅凭短墙，君骑白马傍垂杨。墙头马上遥相顾，一见知君即断肠。知君断肠共君语，君指南山松柏树。感君松柏化为心，暗合双鬟逐君去。到君家舍五六年，君家大人频有言。聘则为妻奔是妾，不堪主祀奉蘋蘩。终知君家不可住，其奈出门无去处。岂无父母在高堂？亦有亲情满故乡。潜来更不通消息，今日悲羞归不得。为君一日恩，误妾百年身。寄言痴小人家女，慎勿将身轻许人！——唐代·白居易《井底引银瓶·止淫奔也》
51  韩员外愈皇甫侍御湜见过因而命作华裾织翠青如葱，金环压辔摇玲珑。马蹄隐耳声隆隆，入门下马气如虹。云是东京才子，文章巨公。二十八宿罗心胸，九精耿耿贯当中。殿前作赋声摩空，笔补造化天无功。庞眉书客感秋蓬，谁知死草生华风。我今垂翅附冥鸿，他日不羞蛇作龙。——唐代·李贺《高轩过》
52  鸦翎羽箭山桑弓，仰天射落衔芦鸿。麻衣黑肥冲北风，带酒日晚歌田中。男儿屈穷心不穷，枯荣不等嗔天公。寒风又变为春柳，条条看即烟濛濛。——唐代·李贺《野歌》
53  山僧对棋坐，局上竹阴清。映竹无人见，时闻下子声。小娃撑小艇，偷采白莲回。不解藏踪迹，浮萍一道开。——唐代·白居易《池上二绝》
54  孟冬十月。阴气厉清。武官诫田。讲旅统兵。元龟袭吉。元光着明。蚩尤跸路。风弭雨停。乘舆启行。鸾鸣幽轧。虎贲采骑。飞象珥鹖。钟鼓铿锵。箫管嘈喝。万骑齐镳。千乘等盖。夷山填谷。平林涤薮。张罗万里。尽其飞走。趯趯狡兔。扬白跳翰。猎以青骹。掩以修竿。韩卢宋鹊。呈才骋足。噬不尽绁。牵麋掎鹿。魏氏发机。养基抚弦。都卢寻高。搜索猴猨。庆忌孟贲。蹈谷超峦。张目决眦。发怒穿冠。顿熊扼虎。蹴豹搏貙。气有余势。负象而趋。获车既盈。日侧乐终。罢役解徒。大飨离宫。乱曰。圣皇临飞轩。论功校猎徒。死禽积如京。流血成沟渠。明诏大劳赐。大官供有无。走马行酒醴。驱车布肉鱼。鸣鼓举觞爵。击钟釂无余。绝纲纵麟麑。弛罩出凤雏。收功在羽校。威灵振鬼区。陛下长欢乐。永世合天符。——魏晋·曹植《孟冬篇》
55  长安城头头白乌，夜飞延秋门上呼。又向人家啄大屋，屋底达官走避胡。金鞭断折九马死，骨肉不得同驰驱。腰下宝玦青珊瑚，可怜王孙泣路隅。问之不肯道姓名，但道困苦乞为奴。已经百日窜荆棘，身上无有完肌肤。高帝子孙尽隆准，龙种自与常人殊。豺狼在邑龙在野，王孙善保千金躯。不敢长语临交衢，且为王孙立斯须。昨夜东风吹血腥，东来橐驼满旧都。朔方健儿好身手，昔何勇锐今何愚。窃闻天子已传位，圣德北服南单于。花门剺面请雪耻，慎勿出口他人狙。哀哉王孙慎勿疏，五陵佳气无时无。——唐代·杜甫《哀王孙》
56  至哉含柔德，万物资以生。常顺称厚载，流谦通变盈。圣心事能察，增广陈厥诚。黄祇僾如在，泰折俟咸亨。——唐代·贺知章《唐禅社首乐章·顺和》
57  月化五白龙，翻飞凌九天。胡沙惊北海，电扫洛阳川。虏箭雨宫阙，皇舆成播迁。英王受庙略，秉钺清南边。云旗卷海雪，金戟罗江烟。聚散百万人，弛张在一贤。霜台降群彦，水国奉戎旃。绣服开宴语，天人借楼船。如登黄金台，遥谒紫霞仙。卷身编蓬下，冥机四十年。宁知草间人，腰下有龙泉。浮云在一决，誓欲清幽燕。愿与四座公，静谈金匮篇。齐心戴朝恩，不惜微躯捐。所冀旄头灭，功成追鲁连。——唐代·李白《在水军宴赠幕府诸侍御》
58  出东门，不顾归。来入门，怅欲悲。盎中无斗米储，还视架上无悬衣。拔剑东门去，舍中儿母牵衣啼：“他家但愿富贵，贱妾与君共哺糜。上用仓浪天故，下当用此黄口儿。今非！”“咄！行！吾去为迟！白发时下难久居。”——两汉·佚名《东门行》
59  暮雨潇潇江上村，绿林豪客夜知闻。他时不用逃名姓，世上如今半是君。——唐代·李涉《井栏砂宿遇夜客》
60  归来物外情，负杖阅岩耕。源水看花入，幽林采药行。野人相问姓，山鸟自呼名。去去独吾乐，无然愧此生。——唐代·宋之问《陆浑山庄》
61  铜柱朱崖道路难，伏波横海旧登坛。越人自贡珊瑚树，汉使何劳獬豸冠。疲马山中愁日晚，孤舟江上畏春寒。由来此货称难得，多恐君王不忍看。——唐代·张谓《杜侍御送贡物戏赠》
62  晨游紫阁峰，暮宿山下村。村老见余喜，为余开一尊。举杯未及饮，暴卒来入门。紫衣挟刀斧，草草十余人。夺我席上酒，掣我盘中飧。主人退后立，敛手反如宾。中庭有奇树，种来三十春。主人惜不得，持斧断其根。口称采造家，身属神策军。“主人慎勿语，中尉正承恩！”——唐代·白居易《宿紫阁山北村》
63  少时陈力希公侯，许国不复为身谋。风波一跌逝万里，壮心瓦解空缧囚。缧囚终老无余事，愿卜湘西冉溪地。却学寿张樊敬侯，种漆南园待成器。——唐代·柳宗元《冉溪》
64  七雄雄雌犹未分，攻城杀将何纷纷。秦兵益围邯郸急，魏王不救平原君。公子为嬴停驷马，执辔愈恭意愈下。亥为屠肆鼓刀人，嬴乃夷门抱关者。非但慷慨献良谋，意气兼将身命酬。向风刎颈送公子，七十老翁何所求。——唐代·王维《夷门歌》
65  诸公衮衮登台省，广文先生官独冷。甲第纷纷厌梁肉，广文先生饭不足。先生有道出羲皇，先生有才过屈宋。德尊一代常坎坷，名垂万古知何用！杜陵野客人更嗤，被褐短窄鬓如丝。日籴太仓五升米，时赴郑老同襟期。得钱即相觅，沽酒不复疑。忘形到尔汝，痛饮真吾师。清夜沉沉动春酌，灯前细雨檐花落。但觉高歌有鬼神，焉知饿死填沟壑？相如逸才亲涤器，子云识字终投阁。先生早赋归去来，石田茅屋荒苍苔。儒术于我何有哉，孔丘盗跖俱尘埃。不须闻此意惨怆，生前相遇且衔杯！——唐代·杜甫《醉时歌》
66  有客乘舸自忠州，遣骑安置瀼西头。古堂本买藉疏豁，借汝迁居停宴游。云石荧荧高叶曙，风江飒飒乱帆秋。却为姻娅过逢地，许坐曾轩数散愁。——唐代·杜甫《简吴郎司法》
67  竹下忘言对紫茶，全胜羽客醉流霞。尘心洗尽兴难尽，一树蝉声片影斜。——唐代·钱起《与赵莒茶宴》
68  新丰老翁八十八，头鬓眉须皆似雪。玄孙扶向店前行，左臂凭肩右臂折。问翁臂折来几年，兼问致折何因缘。翁云贯属新丰县，生逢圣代无征战。惯听梨园歌管声，不识旗枪与弓箭。无何天宝大征兵，户有三丁点一丁。点得驱将何处去，五月万里云南行。闻道云南有泸水，椒花落时瘴烟起。大军徒涉水如汤，未过十人二三死。村南村北哭声哀，儿别爷娘夫别妻。皆云前后征蛮者，千万人行无一回。是时翁年二十四，兵部牒中有名字。夜深不敢使人知，偷将大石捶折臂。张弓簸旗俱不堪，从兹始免征云南。骨碎筋伤非不苦，且图拣退归乡土。此臂折来六十年，一肢虽废一身全。至今风雨阴寒夜，直到天明痛不眠。痛不眠，终不悔，且喜老身今独在。不然当时泸水头，身死魂孤骨不收。应作云南望乡鬼，万人冢上哭呦呦。老人言，君听取。君不闻开元宰相宋开府，不赏边功防黩武。又不闻天宝宰相杨国忠，欲求恩幸立边功。边功未立生人怨，请问新丰折臂翁。——唐代·白居易《新丰折臂翁》
69  同为懒慢园林客，共对萧条雨雪天。小酌酒巡销永夜，大开口笑送残年。久将时背成遗老，多被人呼作散仙。呼作散仙应有以，曾看东海变桑田。——唐代·白居易《雪夜小饮赠梦得》
70  素丝带金地，窗间掬飞尘。偷得凤凰钗，门前乞行人。新长青丝发，哑哑言语黠。随人敲铜镜，街头救明月。东家新长儿，与妾同时生。并长两心熟，到大相呼名。——唐代·于鹄《古词三首》
71  卧病人事绝，嗟君万里行。河桥不相送，江树远含情。别路追孙楚，维舟吊屈平。可惜龙泉剑，流落在丰城。——唐代·宋之问《送杜审言》
72  始出西南楼，纤纤如玉钩。末映东北墀，娟娟似蛾眉。蛾眉蔽珠栊，玉钩隔琐窗。三五二八时，千里与君同。夜移衡汉落，徘徊帷户中。归华先委露，别叶早辞风。客游厌苦辛，仕子倦飘尘。休澣自公日，宴慰及私辰。蜀琴抽白雪，郢曲发阳春。肴干酒未阕，金壶启夕沦。回轩驻轻盖，留酌待情人。——宋代·鲍照《玩月城西门廨中》
73  上人学苦空，百念已灰冷。剑头唯一吷，焦谷无新颖。胡为逐吾辈，文字争蔚炳？新诗如玉屑，出语便清警。退之论草书，万事未尝屏。忧愁不平气，一寓笔所骋。颇怪浮屠人，视身如丘井。颓然寄淡泊，谁与发豪猛？细思乃不然，真巧非幻影。欲令诗语妙，无厌空且静。静故了群动，空故纳万境。阅世走人间，观身卧云岭。成酸杂众好，中有至味永。诗法不相妨，此语当更请。——宋代·苏轼《送参寥师》
74  君不见巴乡气候与华别，年年十月梅花发。上苑今应雪作花，宁知此地花为雪。自从迁播落黔巴，三见江上开新花。故园风花虚洛汭，穷峡凝云度岁华。花情纵似河阳好，客心倍伤边候早。春候飒惊楼上梅，霜威未落江潭草。江水侵天去不还，楼花覆帘空坐攀。一向花前看白发，几回梦里忆红颜。红颜白发云泥改，何异桑田移碧海。却想华年故国时，唯馀一片空心在。空心吊影向谁陈，云台仙阁旧游人。傥知巴树连冬发，应怜南国气长春。——唐代·卢僎《十月梅花书赠》
75  原头火烧静兀兀，野雉畏鹰出复没。将军欲以巧伏人，盘马弯弓惜不发。地形渐窄观者多，雉惊弓满劲箭加。冲人决起百余尺，红翎白镞随倾斜。将军仰笑军吏贺，五色离披马前堕。——唐代·韩愈《雉带箭》
76  一笑无秦帝，飘然向海东。谁能排大难？不屑计奇功。古戍三秋雁，高台万木风。从来天下士，只在布衣中。——清代·屈大均《鲁连台》
77  人间一叶梧桐飘，蓐收行秋回斗杓。神宫召集役灵鹊，直渡天河云作桥。桥东美人天帝子，机杼年年劳玉指。织成云雾紫绡衣，辛苦无欢容不理。帝怜独居无与娱，河西嫁得牵牛夫。自从嫁后废织纴，绿鬓云鬟朝暮梳。贪欢不归天帝怒，谪归却踏来时路。但令一岁一相逢，七月七日河边渡。别多会少知奈何，却忆从前恩爱多。匆匆离恨说不尽，烛龙已驾随羲和。河边灵官晓催发，令严不管轻离别。空将泪作雨滂沱，泪痕有尽愁无歇。寄言织女若休叹，天地无情会相见。犹胜嫦娥不嫁人，夜夜孤眠广寒殿。——宋代·张耒《七夕歌》
78  避贤初罢相，乐圣且衔杯。为问门前客，今朝几个来。——唐代·李適之《罢相作》
79  金天之西，白日所没。康老胡雏，生彼月窟。巉岩容仪，戍削风骨。碧玉炅炅双目瞳，黄金拳拳两鬓红。华盖垂下睫，嵩岳临上唇。不睹诡谲貌，岂知造化神。大道是文康之严父，元气乃文康之老亲。抚顶弄盘古，推车转天轮。云见日月初生时，铸冶火精与水银。阳乌未出谷，顾兔半藏身。女娲戏黄土，团作愚下人。散在六合间，濛濛若沙尘。生死了不尽，谁明此胡是仙真。西海栽若木，东溟植扶桑。别来几多时，枝叶万里长。中国有七圣，半路颓洪荒。陛下应运起，龙飞入咸阳。赤眉立盆子，白水兴汉光。叱咤四海动，洪涛为簸扬。举足蹋紫微，天关自开张。老胡感至德，东来进仙倡。五色师子，九苞凤凰。是老胡鸡犬，鸣舞飞帝乡。淋漓飒沓，进退成行。能胡歌，献汉酒。跪双膝，立两肘。散花指天举素手。拜龙颜，献圣寿。北斗戾，南山摧。天子九九八十一万岁，长倾万岁杯。——唐代·李白《上云乐》
80  襄阳好向岘亭看，人物萧条值岁阑。为报习家多置酒，夜来风雪过江寒。——唐代·崔涂《初过汉江》
81  末世多轻薄，骄代好浮华。志意既放逸，赀财亦丰奢。被服极纤丽，肴膳尽柔嘉。僮仆馀梁肉，婢妾蹈绫罗。文轩树羽盖，乘马鸣玉珂。横簪刻玳瑁，长鞭错象牙。足下金鑮履，手中双莫邪。宾从焕络绎，侍御何芬葩。朝与金张期，暮宿许史家。甲笫面长街，朱门赫嵯峨。苍梧竹叶青，宜城九酝醝。浮醪随觞转，素蚁自跳波。美女兴齐赵，妍唱出西巴。一顾倾城国，千金不足多。北里献奇舞，大陵奏名歌。新声逾激楚，妙妓绝阳阿。玄鹤降浮云，鱏鱼跃中河。墨翟且停车，展季犹咨嗟。淳于前行酒，雍门坐相和。孟公结重关，宾客不得蹉。三雅来何迟？耳热眼中花。盘案互交错，坐席咸喧哗。簪珥或堕落，冠冕皆倾斜。酣饮终日夜，明灯继朝霞。绝缨尚不尤，安能复顾他？留连弥信宿，此欢难可过。人生若浮寄，年时忽蹉跎。促促朝露期，荣乐遽几何？念此肠中悲，涕下自滂沱。但畏执法吏，礼防且切蹉。——魏晋·张华《轻薄篇》
82  长安大道沙为堤，早风无尘雨无泥。宫中玉漏下三刻，朱衣导骑丞相来。路傍高楼息歌吹，千车不行行者避。街官闾吏相传呼，当前十里惟空衢。白麻诏下移相印，新堤未成旧堤尽。——唐代·张籍《沙堤行·呈裴相公》
83  牛靿咤咤，田确确，旱块敲牛蹄趵趵。种得官仓珠颗谷，六十年来兵簇簇，日月食粮车辘辘。一日官军收海服，驱牛驾车食牛肉，归来攸得牛两角。重铸锄犁作斤，姑舂妇担去轮官，输官不足归卖屋。愿官早胜仇早覆，农死有儿牛有犊，不遣官军粮不足。——唐代·元稹《田家词》
84  寓居湘岸四无邻，世网难婴每自珍。莳药闲庭延国老，开樽虚室值贤人。泉回浅石依高柳，径转垂藤闲绿筠。 闻道偏为五禽戏，出门鸥鸟更相亲。——唐代·柳宗元《从崔中丞过卢少尹郊居》
85  金镜霾六国，亡新乱天经。焉知高光起，自有羽翼生？萧曹安屹屼，耿贾摧欃枪。吾家有季父，杰出圣代英。虽无三台位，不借四豪名。激昂风云气，终协龙虎精。弱冠燕赵来，贤彦多逢迎。鲁连善谈笑，季布折公卿。遥知礼数绝，常恐不合并。惕想结宵梦，素心久已冥。顾惭青云器，谬奉玉樽倾。山阳五百年，绿竹忽再荣。高歌振林木，大笑喧雷霆。落笔洒篆文，崩云使人惊。吐辞又炳焕，五色罗华星。秀句满江国，高才掞天庭。宰邑艰难时，浮云空古城。居人若薙草，扫地无纤茎。惠泽及飞走，农夫尽归耕。广汉水万里，长流玉琴声。雅颂播吴越，还如泰阶平。小子别金陵，来时白下亭。群凤怜客鸟，差池相哀鸣。各拔五色毛，意重泰山轻。赠微所费广，斗水浇长鲸。弹剑歌苦寒，严风起前楹。月衔天门晓，霜落牛渚清。长叹即归路，临川空屏营。——唐代·李白《献从叔当涂宰阳冰》
86  问讯东桥竹，将军有报书。倒衣还命驾，高枕乃吾庐。花妥莺捎蝶，溪喧獭趁鱼。重来休沐地，真作野人居。山雨樽仍在，沙沉榻未移。犬迎曾宿客，鸦护落巢儿。云薄翠微寺，天清皇子陂。向来幽兴极，步屣过东篱。落日平台上，春风啜茗时。石栏斜点笔，桐叶坐题诗。翡翠鸣衣桁，蜻蜓立钓丝。自今幽兴熟，来往亦无期。颇怪朝参懒，应耽野趣长。雨抛金锁甲，苔卧绿沉枪。手自移蒲柳，家才足稻粱。看君用幽意，白日到羲皇。到此应常宿，相留可判年。蹉跎暮容色，怅望好林泉。何日沾微禄，归山买薄田？斯游恐不遂，把酒意茫然。——唐代·杜甫《重过何氏五首》
87  叶落当归根，云沉久必起。黎人多良田，征歛苦倍蓰。诛求尽余粒，尚豢犊与豕。昨当租吏来，宰割充盘几。吏怒反索金，黎民那有此。泣向逻者借，刻箭以为誓。贷一每输百，朘削痛入髓。生当剥肌肉，死则长已矣。薄诉吏转嗔，锁缚不复视。黎儿愤勇决，挺身负戈矢。枪急千人奔，犯顺非得已。赫赫王章存，令人弃如纸。朔风戒良节，赫赫张皇师。军门号令严，震肃将天威。壮士快鞍马，锋镞如星飞。一举破贼垒，刀斧纷纭挥。剖尸越邱阜，踏血腥川坻。白日暗西岭，瘴气昏余晖。翅鼠堕我前，饥鸟逐人归。征夫怀惨忧，涕泗沾我衣。黎人本同性，云何发祸机？神武贵勿杀，不在斩获为。息火当息薪，弭兵当弭饥。谁生此厉阶，哲士知其非。——明代·钱嶫《悯黎咏》
88  骄阳愆岁事，良牧念菑畲。列骑低残月，鸣茄度碧虚。稍穷樵客路，遥驻野人居。谷口寒流净，丛祠古木疏。焚香秋雾湿，奠玉晓光初。肸蠁巫言报，精诚礼物余。惠风仍偃草，灵雨会随车。俟罪非真吏，翻惭奉简书。——唐代·柳宗元《韦使君黄溪祈雨见召从行至祠下口号》
89  内宫传诏问戎机，载笔金銮夜始归。万户千门皆寂寂，月中清露点朝衣。——唐代·李德裕《长安秋夜》
1  十年身事各如萍，白首相逢泪满缨。老去不知花有态，乱来唯觉酒多情。贫疑陋巷春偏少，贵想豪家月最明。且对一尊开口笑，未衰应见泰阶平。——唐代·韦庄《与东吴生相遇》
1  西风吹老洞庭波，一夜湘君白发多。醉后不知天在水，满船清梦压星河。——元代·唐珙《题龙阳县青草湖》
2  凛凛岁云暮，蝼蛄夕鸣悲。凉风率已厉，游子寒无衣。锦衾遗洛浦，同袍与我违。独宿累长夜，梦想见容辉。良人惟古欢，枉驾惠前绥。愿得常巧笑，携手同车归。既来不须臾，又不处重闱。亮无晨风翼，焉能凌风飞？眄睐以适意，引领遥相睎。徙倚怀感伤，垂涕沾双扉。——两汉·佚名《凛凛岁云暮》
1  海客谈瀛洲，烟涛微茫信难求；越人语天姥，云霞明灭或可睹。天姥连天向天横，势拔五岳掩赤城。天台四万八千丈，对此欲倒东南倾。&四万 一作：一万&我欲因之梦吴越，一夜飞度镜湖月。&度 通：渡&湖月照我影，送我至剡溪。谢公宿处今尚在，渌水荡漾清猿啼。脚著谢公屐，身登青云梯。半壁见海日，空中闻天鸡。千岩万转路不定，迷花倚石忽已暝。熊咆龙吟殷岩泉，栗深林兮惊层巅。云青青兮欲雨，水澹澹兮生烟。列缺霹雳，丘峦崩摧。洞天石扉，訇然中开。青冥浩荡不见底，日月照耀金银台。 霓为衣兮风为马，云之君兮纷纷而来下。虎鼓瑟兮鸾回车，仙之人兮列如麻。忽魂悸以魄动，恍惊起而长嗟。惟觉时之枕席，失向来之烟霞。世间行乐亦如此，古来万事东流水。别君去兮何时还？且放白鹿青崖间，须行即骑访名山。安能摧眉折腰事权贵，使我不得开心颜!——唐代·李白《梦游天姥吟留别》
2  我来竟何事，高卧沙丘城。城边有古树，日夕连秋声。鲁酒不可醉，齐歌空复情。思君若汶水，浩荡寄南征。——唐代·李白《沙丘城下寄杜甫》
3  幽兰露，如啼眼。无物结同心，烟花不堪剪。草如茵，松如盖。风为裳，水为佩。油壁车，夕相待。冷翠烛，劳光彩。西陵下，风吹雨。——唐代·李贺《苏小小歌》
4  蔡女昔造胡笳声，一弹一十有八拍。胡人落泪沾边草，汉使断肠对归客。古戍苍苍烽火寒，大荒沈沈飞雪白。先拂商弦后角羽，四郊秋叶惊摵摵。董夫子，通神明，深山窃听来妖精。言迟更速皆应手，将往复旋如有情。空山百鸟散还合，万里浮云阴且晴。嘶酸雏雁失群夜，断绝胡儿恋母声。川为静其波，鸟亦罢其鸣。乌孙部落家乡远，逻娑沙尘哀怨生。幽音变调忽飘洒，长风吹林雨堕瓦。迸泉飒飒飞木末，野鹿呦呦走堂下。长安城连东掖垣，凤凰池对青琐门。高才脱略名与利，日夕望君抱琴至。——唐代·李颀《听董大弹胡笳声兼寄语弄房给事》
1  大道如青天，我独不得出。羞逐长安社中儿，赤鸡白雉赌梨栗。弹剑作歌奏苦声，曳裾王门不称情。淮阴市井笑韩信，汉朝公卿忌贾生。君不见昔时燕家重郭隗，拥篲折节无嫌猜。剧辛乐毅感恩分，输肝剖胆效英才。昭王白骨萦蔓草，谁人更扫黄金台？行路难，归去来！——唐代·李白《行路难·其二》
1  一上高城万里愁，蒹葭杨柳似汀洲。溪云初起日沉阁，山雨欲来风满楼。鸟下绿芜秦苑夕，蝉鸣黄叶汉宫秋。行人莫问当年事，故国东来渭水流。——唐代·许浑《咸阳城东楼》
2  人事有代谢，往来成古今。江山留胜迹，我辈复登临。水落鱼梁浅，天寒梦泽深。羊公碑尚在，读罢泪沾襟。——唐代·孟浩然《与诸子登岘山》
3  宰嚭亡吴国，西施陷恶名。浣纱春水急，似有不平声。——唐代·崔道融《西施滩》
4  风恬日暖荡春光，戏蝶游蜂乱入房。数枝门柳低衣桁，一片山花落笔床。梁园日暮乱飞鸦，极目萧条三两家。庭树不知人去尽，春来还发旧时花。——唐代·岑参《山房春事二首》
5  燕语如伤旧国春，宫花一落已成尘。自从一闭风光后，几度飞来不见人。——唐代·李益《隋宫燕》
6  苏武魂销汉使前，古祠高树两茫然。云边雁断胡天月，陇上羊归塞草烟。回日楼台非甲帐，去时冠剑是丁年。茂陵不见封侯印，空向秋波哭逝川。——唐代·温庭筠《苏武庙》
7  碧溪留我武关东，一笑怀王迹自穷。郑袖娇娆酣似醉，屈原憔悴去如蓬。山樯谷堑依然在，弱吐强吞尽已空。今日圣神家四海，戍旗长卷夕阳中。——唐代·杜牧《题武关》
8  寒城猎猎戍旗风，独倚危楼怅望中。万里山河唐土地，千年魂魄晋英雄。离心不忍听边马，往事应须问塞鸿。好脱儒冠从校尉，一枝长戟六钧弓。——唐代·罗隐《登夏州城楼》
9  津桥春水浸红霞，烟柳风丝拂岸斜。 翠辇不来金殿闭，宫莺衔出上阳花。——唐代·雍陶《天津桥望春》
1  一上高城万里愁，蒹葭杨柳似汀洲。溪云初起日沉阁，山雨欲来风满楼。鸟下绿芜秦苑夕，蝉鸣黄叶汉宫秋。行人莫问当年事，故国东来渭水流。——唐代·许浑《咸阳城东楼》
2  人事有代谢，往来成古今。江山留胜迹，我辈复登临。水落鱼梁浅，天寒梦泽深。羊公碑尚在，读罢泪沾襟。——唐代·孟浩然《与诸子登岘山》
3  宰嚭亡吴国，西施陷恶名。浣纱春水急，似有不平声。——唐代·崔道融《西施滩》
4  燕语如伤旧国春，宫花一落已成尘。自从一闭风光后，几度飞来不见人。——唐代·李益《隋宫燕》
5  碧溪留我武关东，一笑怀王迹自穷。郑袖娇娆酣似醉，屈原憔悴去如蓬。山樯谷堑依然在，弱吐强吞尽已空。今日圣神家四海，戍旗长卷夕阳中。——唐代·杜牧《题武关》
6  寒城猎猎戍旗风，独倚危楼怅望中。万里山河唐土地，千年魂魄晋英雄。离心不忍听边马，往事应须问塞鸿。好脱儒冠从校尉，一枝长戟六钧弓。——唐代·罗隐《登夏州城楼》
7  津桥春水浸红霞，烟柳风丝拂岸斜。 翠辇不来金殿闭，宫莺衔出上阳花。——唐代·雍陶《天津桥望春》
1  暮投石壕村，有吏夜捉人。老翁逾墙走，老妇出门看。吏呼一何怒，妇啼一何苦。听妇前致词，三男邺城戍。一男附书至，二男新战死。存者且偷生，死者长已矣。室中更无人，惟有乳下孙。有孙母未去，出入无完裙。老妪力虽衰，请从吏夜归。急应河阳役，犹得备晨炊。夜久语声绝，如闻泣幽咽。天明登前途，独与老翁别。——唐代·杜甫《石壕吏》
2  迢迢天汉西南落，喔喔邻鸡一再鸣。壮志病来消欲尽，出门搔首怆平生。三万里河东入海，五千仞岳上摩天。遗民泪尽胡尘里，南望王师又一年。——宋代·陆游《秋夜将晓出篱门迎凉有感二首》
3  嗟君此别意何如，驻马衔杯问谪居。巫峡啼猿数行泪，衡阳归雁几封书。青枫江上秋帆远，白帝城边古木疏。圣代即今多雨露，暂时分手莫踌躇。——唐代·高适《送李少府贬峡中王少府贬长沙》
4  浮云终日行，游子久不至。三夜频梦君，情亲见君意。告归常局促，苦道来不易。江湖多风波，舟楫恐失坠。出门搔白首，若负平生志。冠盖满京华，斯人独憔悴。孰云网恢恢，将老身反累。千秋万岁名，寂寞身后事。——唐代·杜甫《梦李白二首·其二》
5  江上往来人，但爱鲈鱼美。君看一叶舟，出没风波里。——宋代·范仲淹《江上渔者》
6  昨日入城市，归来泪满巾。遍身罗绮者，不是养蚕人。——宋代·张俞《蚕妇》
7  夜战桑乾北，秦兵半不归。朝来有乡信，犹自寄寒衣。——唐代·许浑《塞下曲》
8  北上太行山，艰哉何巍巍！羊肠坂诘屈，车轮为之摧。树木何萧瑟，北风声正悲。熊罴对我蹲，虎豹夹路啼。溪谷少人民，雪落何霏霏！延颈长叹息，远行多所怀。我心何怫郁，思欲一东归。水深桥梁绝，中路正徘徊。迷惑失故路，薄暮无宿栖。行行日已远，人马同时饥。担囊行取薪，斧冰持作糜。悲彼《东山》诗，悠悠使我哀。——魏晋·曹操《苦寒行》
9  二月卖新丝，五月粜新谷。医得眼前疮，剜却心头肉。 我愿君王心，化作光明烛。不照绮罗筵，只照逃亡屋。——唐代·聂夷中《咏田家》
10  半夜呼儿趁晓耕，羸牛无力渐艰行。时人不识农家苦，将谓田中谷自生。——唐代·颜仁郁《农家》
11  西上莲花山，迢迢见明星。素手把芙蓉，虚步蹑太清。霓裳曳广带，飘拂升天行。邀我登云台，高揖卫叔卿。恍恍与之去，驾鸿凌紫冥。俯视洛阳川，茫茫走胡兵。流血涂野草，豺狼尽冠缨。——唐代·李白《古风·其十九》
12  将军魏武之子孙，于今为庶为清门。英雄割据虽已矣，文采风流今尚存。学书初学卫夫人，但恨无过王右军。丹青不知老将至，富贵于我如浮云。开元之中常引见，承恩数上南薰殿。凌烟功臣少颜色，将军下笔开生面。良相头上进贤冠，猛将腰间大羽箭。褒公鄂公毛发动，英姿飒爽来酣战。先帝御马五花骢，画工如山貌不同。是日牵来赤墀下，迥立阊阖生长风。诏谓将军拂绢素，意匠惨澹经营中。斯须九重真龙出，一洗万古凡马空。玉花却在御榻上，榻上庭前屹相向。至尊含笑催赐金，圉人太仆皆惆怅。弟子韩干早入室，亦能画马穷殊相。干惟画肉不画骨，忍使骅骝气凋丧。将军画善盖有神，必逢佳士亦写真。即今漂泊干戈际，屡貌寻常行路人。途穷反遭俗眼白，世上未有如公贫。但看古来盛名下，终日坎壈缠其身。——唐代·杜甫《丹青引赠曹将军霸》
13  客从东方来，衣上灞陵雨。问客何为来，采山因买斧。 冥冥花正开，飏飏燕新乳。昨别今已春，鬓丝生几缕。——唐代·韦应物《长安遇冯著》
14  鄂王坟上草离离，秋日荒凉石兽危。南渡君臣轻社稷，中原父老望旌旗。英雄已死嗟何及，天下中分遂不支。莫向西湖歌此曲，水光山色不胜悲。——元代·赵孟頫《岳鄂王墓》
15  癸卯岁，西原贼入道州，焚烧杀掠，几尽而去。明年，贼又攻永破邵，不犯此州边鄙而退。岂力能制敌与？盖蒙其伤怜而已。诸使何为忍苦征敛，故作诗一篇以示官吏。昔岁逢太平，山林二十年。泉源在庭户，洞壑当门前。井税有常期，日晏犹得眠。忽然遭世变，数岁亲戎旃。今来典斯郡，山夷又纷然。城小贼不屠，人贫伤可怜。是以陷邻境，此州独见全。使臣将王命，岂不如贼焉？今彼征敛者，迫之如火煎。谁能绝人命，以作时世贤！思欲委符节，引竿自刺船。将家就鱼麦，归老江湖边。——唐代·元结《贼退示官吏》
16  雨色秋来寒，风严清江爽。孤高绣衣人，潇洒青霞赏。 平生多感激，忠义非外奖。祸连积怨生，事及徂川往。 楚邦有壮士，鄢郢翻扫荡。申包哭秦庭，泣血将安仰。 鞭尸辱已及，堂上罗宿莽。颇似今之人，蟊贼陷忠谠。 渺然一水隔，何由税归鞅。日夕听猿怨，怀贤盈梦想。——唐代·李白《酬裴侍御对雨感时见赠》
17  李陵没胡沙，苏武还汉家。迢迢五原关，朔雪乱边花。一去隔绝国，思归但长嗟。鸿雁向西北，因书报天涯。——唐代·李白《千里思》
18  胡风吹代马，北拥鲁阳关。吴兵照海雪，西讨何时还。半渡上辽津，黄云惨无颜。老母与子别，呼天野草间。白马绕旌旗，悲鸣相追攀。白杨秋月苦，早落豫章山。本为休明人，斩虏素不闲。岂惜战斗死，为君扫凶顽。精感石没羽，岂云惮险艰。楼船若鲸飞，波荡落星湾。此曲不可奏，三军鬓成斑。——唐代·李白《豫章行》
19  稻云不雨不多黄，荞麦空花早着霜。已分忍饥度残岁，更堪岁里闰添长。——宋代·杨万里《悯农》
20  忆昔娇小姿，春心亦自持。为言嫁夫婿，得免长相思。 谁知嫁商贾，令人却愁苦。自从为夫妻，何曾在乡土。 去年下扬州，相送黄鹤楼。眼看帆去远，心逐江水流。 只言期一载，谁谓历三秋。使妾肠欲断，恨君情悠悠。 东家西舍同时发，北去南来不逾月。未知行李游何方，作个音书能断绝。适来往南浦，欲问西江船。 正见当垆女，红妆二八年。一种为人妻，独自多悲凄。 对镜便垂泪，逢人只欲啼。不如轻薄儿，旦暮长相随。 悔作商人妇，青春长别离。如今正好同欢乐，君去容华谁得知。——唐代·李白《江夏行》
21  携箩驱出敢偷闲，雪胫冰须惯忍寒。岂是不能扃户坐，忍寒犹可忍饥难。啼号升斗抵千金，冻雀饥鸦共一音。劳汝以生令至此，悠悠大块果何心。——宋代·范成大《雪中闻墙外鬻鱼菜者求售之声甚苦有感》
22  流落征南将，曾驱十万师。罢归无旧业，老去恋明时。独立三边静，轻生一剑知。茫茫江汉上，日暮欲何之。——唐代·刘长卿《送李中丞之襄州》
23  金凤邻铜雀，漳河望邺城。君王无处所，台榭若平生。舞席纷何就，歌梁俨未倾。西陵松槚冷，谁见绮罗情。妾本深宫妓，层城闭九重。君王欢爱尽，歌舞为谁容。锦衾不复襞，罗衣谁再缝。高台西北望，流涕向青松。——唐代·王勃《铜雀妓二首》
24  西亭石竹新作芽，游丝已罥樱桃花。鸣鸠乳燕春欲晚，杖藜时复话田家。田家父老向我说，“谷雨久过三月节。春田龟坼苗不滋，犹赖立春三日雪。”我闻此语重叹息，瘠土年年事耕织。暮闻穷巷叱牛归，晓见公家催赋入。去年旸雨幸无愆，稍稍三农获晏食。春来谷赋复伤农，不见饥鸟啄余粒。即今土亢不可耕，布谷飞飞朝暮鸣。舂莩作饭藜作羹，吁嗟荆益方用兵。——清代·王士祯《春不雨》
25  兵罢淮边客路通，乱鸦来去噪寒空。可怜白骨攒孤冢，尽为将军觅战功。——唐代·张蠙《吊万人冢》
26  庭前甘菊移时晚，青蕊重阳不堪摘。明日萧条醉尽醒，残花烂熳开何益？篱边野外多众芳，采撷细琐升中堂。念兹空长大枝叶，结根失所缠风霜。——唐代·杜甫《叹庭前甘菊花》
27  八方各异气，千里殊风雨。剧哉边海民，寄身于草墅。妻子象禽兽，行止依林阻。柴门何萧条，狐兔翔我宇。——魏晋·曹植《泰山梁甫行》
28  郑公樗散鬓成丝，酒后常称老画师。万里伤心严谴日，百年垂死中兴时。苍惶已就长途往，邂逅无端出饯迟。便与先生应永诀，九重泉路尽交期。——唐代·杜甫《送郑十八虔贬台州司户伤其临老陷贼之故阙为面别情见于诗》
29  蓐食徇所务，驱牛向东阡。鸡鸣村巷白，夜色归暮田。札札耒耜声，飞飞来乌鸢。竭兹筋力事，持用穷岁年。尽输助徭役，聊就空自眠。子孙日已长，世世还复然。篱落隔烟火，农谈四邻夕。庭际秋虫鸣，疏麻方寂历。蚕丝尽输税，机杼空倚壁。里胥夜经过，鸡黍事筵席。各言官长峻，文字多督责。东乡后租期，车毂陷泥泽。公门少推恕，鞭朴恣狼藉。努力慎经营，肌肤真可惜。迎新在此岁，唯恐踵前迹。古道饶蒺藜，萦回古城曲。蓼花被堤岸，陂水寒更绿。是时收获竟，落日多樵牧。风高榆柳疏，霜重梨枣熟。行人迷去住，野鸟竞栖宿。田翁笑相念，昏黑慎原陆。今年幸少丰，无厌饘与粥。——唐代·柳宗元《田家三首》
30  青霓扣额呼宫神，鸿龙玉狗开天门。石榴花发满溪津，溪女洗花染白云。绿章封事咨元父，六街马蹄浩无主。虚空风气不清冷，短衣小冠作尘土。金家香弄千轮鸣，扬雄秋室无俗声。愿携汉戟招书鬼，休令恨骨填蒿里。——唐代·李贺《绿章封事》
31  秋深橡子熟，散落榛芜冈。伛偻黄发媪，拾之践晨霜。移时始盈掬，尽日方满筐。几曝复几蒸，用作三冬粮。山前有熟稻，紫穗袭人香。细获又精舂，粒粒如玉珰。持之纳于官，私室无仓箱。如何一石余，只作五斗量！狡吏不畏刑，贪官不避赃。农时作私债，农毕归官仓。自冬及于春，橡实诳饥肠。吾闻田成子，诈仁犹自王。吁嗟逢橡媪，不觉泪沾裳。——唐代·皮日休《橡媪叹》
32  客行野田间，比屋皆闭户。借问屋中人，尽去作商贾。 官家不税商，税农服作苦。居人尽东西，道路侵垄亩。 采玉上山颠，探珠入水府。边兵索衣食，此物同泥土。 古来一人耕，三人食犹饥。如今千万家，无一把锄犁。 我仓常空虚，我田生蒺藜。上天不雨粟，何由活烝黎。——唐代·姚合《庄居野行》
33  贾傅松醪酒，秋来美更香。怜君片云思，一棹去潇湘。——唐代·杜牧《送薛种游湖南》
34  稍稍雨侵竹，翻翻鹊惊丛。美人隔湘浦，一夕生秋风。积雾杳难极，沧波浩无穷。相思岂云远，即席莫与同。若人抱奇音，朱弦縆枯桐。清商激西颢，泛滟凌长空。自得本无作，天成谅非功。希声閟大朴，聋俗何由聪。——唐代·柳宗元《初秋夜坐赠吴武陵》
35  花正芳，楼似绮，寂寞上阳宫里。钿笼金锁睡鸳鸯，帘冷露华珠翠。娇艳轻盈香雪腻，细雨黄莺双起。东风惆怅欲清明，公子桥边沉醉。——唐代·张泌《满宫花·花正芳》
36  西风八九月，积地秋云黄。力田已告成，计日宜收藏。刈获须及时，虑为雨雪伤。农家终岁劳，至此愿稍偿。勤苦守恒业，始有数月粮。嗟彼豪华子，素餐厌膏粱。安坐废手足，嗜欲毒其肠。岂知民力艰，颗米皆琳琅。园居知风月，野居知星霜。君看获稻时，粒粒脂膏香。——清代·黄燮清《秋日田家杂咏》
37  柳色黄金嫩，梨花白雪香。玉楼巢翡翠，金殿锁鸳鸯。选妓随雕辇，征歌出洞房。宫中谁第一，飞燕在昭阳。——唐代·李白《宫中行乐词八首·其二》
38  夫子不自衍，世人知者稀，来倾阮氏酒，去著老莱衣。渭北草新出，关东花欲飞，楚王犹自惑，片玉且将归。——唐代·岑参《送崔全被放归都觐省》
39  理世固轻士，弃捐湘之湄。阳光竟四溟，敲石安所施。铩羽集枯干，低昂互鸣悲。朔云吐风寒，寂历穷秋时。君子尚容与，小人守兢危。惨凄日相视，离忧坐自滋。樽酒聊可酌，放歌谅徒为。惜无协律者，窈眇弦吾诗。——唐代·柳宗元《零陵赠李卿元侍御简吴武陵》
40  日击收田鼓，时称大有年。烂倾新酿酒，饱载下江船。女髻银钗满，童袍毳氎鲜。里胥休借问，不信有官权。——宋代·梅尧臣《村豪》
41  生死悠悠尔，一气聚散之。偶来纷喜怒，奄忽已复辞。为役孰贱辱？为贵非神奇。一朝纩息定，枯朽无妍蚩。生平勤皂枥，锉秣不告疲。既死给槥椟，葬之东山基。奈何值崩湍，荡析临路垂。髐然暴百骸，散乱不复支。从者幸告余，眷之涓然悲。猫虎获迎祭，犬马有盖帷。伫立唁尔魂，岂复识此为？畚锸载埋瘗，沟渎护其危。我心得所安，不谓尔有知。掩骼著春令，兹焉值其时。及物非吾事，聊且顾尔私。——唐代·柳宗元《掩役夫张进骸》
1  巨舰只缘因利往，扁舟亦是为名来。往来有愧先生德，特地通宵过钓台。——宋代·李清照《钓台》
1  利欲驱人万火牛，江湖浪迹一沙鸥。日长似岁闲方觉，事大如天醉亦休。砧杵敲残深巷月，井梧摇落故园秋。欲舒老眼无高处，安得元龙百尺楼。——宋代·陆游《秋思》
2  流水何太急，深宫尽日闲。殷勤谢红叶，好去到人间。——唐代·宣宗宫人《题红叶》
3  江月去人只数尺，风灯照夜欲三更。 沙头宿鹭联拳静，船尾跳鱼拨剌鸣。——唐代·杜甫《漫成一绝》
4  纸屏石枕竹方床，手倦抛书午梦长。睡起莞然成独笑，数声渔笛在沧浪。——宋代·蔡确《夏日登车盖亭》
5  仙台初见五城楼，风物凄凄宿雨收。山色遥连秦树晚，砧声近报汉宫秋。疏松影落空坛静，细草香闲小洞幽。何用别寻方外去，人间亦自有丹丘。——唐代·韩翃《同题仙游观》
6  何处金衣客，栖栖翠幙中。有心惊晓梦，无计啭春风。谩逐梁间燕，谁巢井上桐。空将云路翼，缄恨在雕笼。——清代·纳兰性德《咏笼莺》
7  带雪梅初暖，含烟柳尚青。来窥童子偈，得听法王经。会理知无我，观空厌有形。迷心应觉悟，客思未遑宁。——唐代·孟浩然《陪姚使君题惠上人房》
8  桃源一向绝风尘，柳市南头访隐沦。到门不敢题凡鸟，看竹何须问主人。城上青山如屋里，东家流水入西邻。闭户著书多岁月，种松皆老作龙鳞。——唐代·王维《春日与裴迪过新昌里访吕逸人不遇》
9  寻得桃源好避秦，桃红又是一年春。花飞莫遣随流水，怕有渔郎来问津。——宋代·谢枋得《庆庵寺桃花》
10  独游屡忘归，况此隐沦处。濯发清泠泉，月明不能去。更怜垂纶叟，静若沙上鹭。一论白云心，千里沧州趣。芦中野火尽，浦口秋山曙。叹息分枝禽，何时更相遇？——唐代·钱起《蓝田溪与渔者宿》
11  共有樽中好，言寻谷口来。薜萝山径入，荷芰水亭开。日气含残雨，云阴送晚雷。洛阳钟鼓至，车马系迟回。——唐代·杜审言《夏日过郑七山斋》
12  晓梦随疏钟，飘然蹑云霞。因缘安期生，邂逅萼绿华。秋风正无赖，吹尽玉井花。共看藕如船，同食枣如瓜。翩翩坐上客，意妙语亦佳。嘲辞斗诡辩，活火分新茶。虽非助帝功，其乐莫可涯。人生能如此，何必归故家。起来敛衣坐，掩耳厌喧哗。心知不可见，念念犹咨嗟。——宋代·李清照《晓梦》
1  冷艳全欺雪，余香乍入衣。春风且莫定，吹向玉阶飞。——唐代·丘为《左掖梨花》
1  有龙于飞，周遍天下。五蛇从之，为之承辅。龙返其乡，得其处所。四蛇从之，得其露雨。一蛇羞之，桥死于中野。——先秦·佚名《龙蛇歌》
1  疾风知劲草，板荡识诚臣。勇夫安识义，智者必怀仁。——唐代·李世民《赐萧瑀》
1  万里南游客，交州见柳条。逢迎人易合，时日酒能消。浪晓浮青雀，风温解黑貂。囊金如未足，莫恨故乡遥。——唐代·司空曙《送人游岭南》
1  秋花惨淡秋草黄，耿耿秋灯秋夜长。已觉秋窗秋不尽，那堪风雨助凄凉！助秋风雨来何速？惊破秋窗秋梦绿。抱得秋情不忍眠，自向秋屏移泪烛。泪烛摇摇爇短檠，牵愁照恨动离情。谁家秋院无风入？何处秋窗无雨声？罗衾不奈秋风力，残漏声催秋雨急。连宵脉脉复飕飕，灯前似伴离人泣。寒烟小院转萧条，疏竹虚窗时滴沥。不知风雨几时休，已教泪洒窗纱湿。——清代·曹雪芹《代别离·秋窗风雨夕》
2  望夫处，江悠悠。化为石，不回头。上头日日风复雨。行人归来石应语。——唐代·王建《望夫石》
3  弱龄寄事外，委怀在琴书。被褐欣自得，屡空常晏如。时来苟冥会，宛辔憩通衢。投策命晨装，暂与园田疏。眇眇孤舟逝，绵绵归思纡。我行岂不遥，登降千里余。目倦川途异，心念山泽居。望云惭高鸟，临水愧游鱼。真想初在襟，谁谓形迹拘。聊且凭化迁，终返班生庐。——魏晋·陶渊明《始作镇军参军经曲阿作》
4  鸟衔野田草，误入枯桑里。客土植危根，逢春犹不死。草木虽无情，因依尚可生。如何同枝叶，各自有枯荣。——唐代·李白《树中草》
5  旧爱柏梁台，新宠昭阳殿。守分辞芳辇，含情泣团扇。一朝歌舞荣，夙昔诗书贱。颓恩诚已矣，覆水难重荐。——唐代·徐惠《长门怨》
6  朝阳不再盛，白日忽西幽。去此若俯仰，如何似九秋。人生若尘露，天道邈悠悠。齐景升丘山，涕泗纷交流。孔圣临长川，惜逝忽若浮。去者余不及，来者吾不留。愿登太华山，上与松子游。渔父知世患，乘流泛轻舟。——魏晋·阮籍《咏怀八十二首·其三十二》
7  污沟贮浊水，水上叶田田。我来一长叹，知是东溪莲。下有青污泥，馨香无复全。上有红尘扑，颜色不得鲜。物性犹如此，人事亦宜然。托根非其所，不如遭弃捐。昔在溪中日，花叶媚清涟。今年不得地，憔悴府门前。——唐代·白居易《京兆府栽莲》
8  苦相身为女，卑陋难再陈。男儿当门户，堕地自生神。雄心志四海，万里望风尘。女育无欣爱，不为家所珍。长大逃深室，藏头羞见人。垂泪适他乡，忽如雨绝云。低头和颜色，素齿结朱唇。跪拜无复数，婢妾如严宾。情合同云汉，葵藿仰阳春。心乖甚水火，百恶集其身。玉颜随年变，丈夫多好新。昔为形与影，今为胡与秦。胡秦时相见，一绝逾参辰。——魏晋·傅玄《豫章行苦相篇》
9  时再点弓手，老幼俱集。大雨甚寒，道死者百余人。自壤河至昆阳老牛陂，僵尸相继。汝坟贫家女，行哭音凄怆。自言有老父，孤独无丁壮。郡吏来何暴，县官不敢抗。督遣勿稽留，龙钟去携杖。勤勤嘱四邻，幸愿相依傍。适闻闾里归，问讯疑犹强。果然寒雨中，僵死壤河上。弱质无以托，横尸无以葬。生女不如男，虽存何所当！拊膺呼苍天，生死将奈向？——宋代·梅尧臣《汝坟贫女》
1  玉帛朝回望帝乡，乌孙归去不称王。天涯静处无征战，兵气销为日月光。——唐代·常建《塞下曲四首·其一》
2  北风凋白草，胡马日骎骎。夜后戍楼月，秋来边将心。铁衣霜露重，战马岁年深。自有卢龙塞，烟尘飞至今。——唐代·戎昱《塞下曲·其六》
1  靖安宅里当窗柳，望驿台前扑地花。两处春光同日尽，居人思客客思家。——唐代·白居易《望驿台》
2  独有宦游人，偏惊物候新。云霞出海曙，梅柳渡江春。淑气催黄鸟，晴光转绿蘋。忽闻歌古调，归思欲沾巾。——唐代·杜审言《和晋陵陆丞早春游望》
3  绛帻鸡人报晓筹，尚衣方进翠云裘。九天阊阖开宫殿，万国衣冠拜冕旒。日色才临仙掌动，香烟欲傍衮龙浮。朝罢须裁五色诏，佩声归到凤池头。——唐代·王维《和贾舍人早朝大明宫之作》
1  先辈匣中三尺水，曾入吴潭斩龙子。隙月斜明刮露寒，练带平铺吹不起。蛟胎皮老蒺藜刺，鸊鹈淬花白鹇尾。直是荆轲一片心，莫教照见春坊字。挼丝团金悬簏簌，神光欲截蓝田玉。提出西方白帝惊，嗷嗷鬼母秋郊哭。——唐代·李贺《春坊正字剑子歌》
1  圣达有去就，潜光愚其德。鱼与龙同池，龙去鱼不测。当时版筑辈，岂知傅说情。一朝和殷羹，光气为列星。伊尹生空桑，捐庖佐皇极。桐宫放太甲，摄政无愧色。三年帝道明，委质终辅翼。旷哉至人心，万古可为则。时命或大缪，仲尼将奈何。鸾凤忽覆巢，麒麟不来过。 龟山蔽鲁国，有斧且无柯。归来归去来，宵济越洪波。——唐代·李白《纪南陵题五松山》
1  生当作人杰，死亦为鬼雄。至今思项羽，不肯过江东。——宋代·李清照《夏日绝句》
2  烟笼寒水月笼沙，夜泊秦淮近酒家。商女不知亡国恨，隔江犹唱《后庭花》。——唐代·杜牧《泊秦淮》
3  折戟沉沙铁未销，自将磨洗认前朝。东风不与周郎便，铜雀春深锁二乔。——唐代·杜牧《赤壁》
4  丞相祠堂何处寻，锦官城外柏森森。映阶碧草自春色，隔叶黄鹂空好音。三顾频烦天下计，两朝开济老臣心。出师未捷身先死，长使英雄泪满襟。——唐代·杜甫《蜀相》
5  余囚北庭，坐一土室。室广八尺，深可四寻。单扉低小，白间短窄，污下而幽暗。当此夏日，诸气萃然：雨潦四集，浮动床几，时则为水气；涂泥半朝，蒸沤历澜，时则为土气；乍晴暴热，风道四塞，时则为日气；檐阴薪爨，助长炎虐，时则为火气；仓腐寄顿，陈陈逼人，时则为米气；骈肩杂遝，腥臊汗垢，时则为人气；或圊溷、或毁尸、或腐鼠，恶气杂出，时则为秽气。叠是数气，当之者鲜不为厉。而予以孱弱，俯仰其间，於兹二年矣，幸而无恙，是殆有养致然尔。然亦安知所养何哉？孟子曰：「吾善养吾浩然之气。」彼气有七，吾气有一，以一敌七，吾何患焉！况浩然者，乃天地之正气也，作正气歌一首。天地有正气，杂然赋流形。下则为河岳，上则为日星。于人曰浩然，沛乎塞苍冥。皇路当清夷，含和吐明庭。时穷节乃见，一一垂丹青。在齐太史简，在晋董狐笔。在秦张良椎，在汉苏武节。为严将军头，为嵇侍中血。为张睢阳齿，为颜常山舌。或为辽东帽，清操厉冰雪。或为出师表，鬼神泣壮烈。或为渡江楫，慷慨吞胡羯。或为击贼笏，逆竖头破裂。是气所磅礴，凛烈万古存。当其贯日月，生死安足论。地维赖以立，天柱赖以尊。三纲实系命，道义为之根。嗟予遘阳九，隶也实不力。楚囚缨其冠，传车送穷北。鼎镬甘如饴，求之不可得。阴房阗鬼火，春院閟天黑。牛骥同一皂，鸡栖凤凰食。一朝蒙雾露，分作沟中瘠。如此再寒暑，百沴自辟易。嗟哉沮洳场，为我安乐国。岂有他缪巧，阴阳不能贼。顾此耿耿在，仰视浮云白。悠悠我心悲，苍天曷有极。哲人日已远，典刑在夙昔。风檐展书读，古道照颜色。——宋代·文天祥《正气歌》
6  凤凰台上凤凰游，凤去台空江自流。吴宫花草埋幽径，晋代衣冠成古丘。三山半落青天外，二水中分白鹭洲。总为浮云能蔽日，长安不见使人愁。——唐代·李白《登金陵凤凰台》
7  胜败兵家事不期，包羞忍耻是男儿。 江东子弟多才俊，卷土重来未可知。——唐代·杜牧《题乌江亭》
8  彼黍离离，彼稷之苗。行迈靡靡，中心摇摇。知我者，谓我心忧；不知我者，谓我何求。悠悠苍天，此何人哉？彼黍离离，彼稷之穗。行迈靡靡，中心如醉。知我者，谓我心忧；不知我者，谓我何求。悠悠苍天，此何人哉？彼黍离离，彼稷之实。行迈靡靡，中心如噎。知我者，谓我心忧；不知我者，谓我何求。悠悠苍天，此何人哉？——先秦·佚名《黍离》
9  郁郁涧底松，离离山上苗。以彼径寸茎，荫此百尺条。世胄蹑高位，英俊沉下僚。地势使之然，由来非一朝。金张藉旧业，七叶珥汉貂。冯公岂不伟，白首不见招。——魏晋·左思《咏史·郁郁涧底松》
10  江城如画里，山晚望晴空。两水夹明镜，双桥落彩虹。人烟寒橘柚，秋色老梧桐。谁念北楼上，临风怀谢公。——唐代·李白《秋登宣城谢脁北楼》
11  王濬楼船下益州，金陵王气黯然收。千寻铁锁沉江底，一片降幡出石头。人世几回伤往事，山形依旧枕寒流。今逢四海为家日，故垒萧萧芦荻秋。——唐代·刘禹锡《西塞山怀古》
12  长安回望绣成堆，山顶千门次第开。一骑红尘妃子笑，无人知是荔枝来。新丰绿树起黄埃，数骑渔阳探使回。霓裳一曲千峰上，舞破中原始下来。万国笙歌醉太平，倚天楼殿月分明。云中乱拍禄山舞，风过重峦下笑声。——唐代·杜牧《过华清宫绝句三首》
13  此地别燕丹，壮士发冲冠。昔时人已没，今日水犹寒。——唐代·骆宾王《于易水送人》
14  燕丹善养士，志在报强嬴。招集百夫良，岁暮得荆卿。君子死知己，提剑出燕京；素骥鸣广陌，慷慨送我行。雄发指危冠，猛气冲长缨。饮饯易水上，四座列群英。渐离击悲筑，宋意唱高声。萧萧哀风逝，淡淡寒波生。商音更流涕，羽奏壮士惊。心知去不归，且有后世名。登车何时顾，飞盖入秦庭。凌厉越万里，逶迤过千城。图穷事自至，豪主正怔营。惜哉剑术疏，奇功遂不成。其人虽已没，千载有馀情。——魏晋·陶渊明《咏荆轲》
15  江雨霏霏江草齐，六朝如梦鸟空啼。 无情最是台城柳，依旧烟笼十里堤。——唐代·韦庄《台城》
16  长安回望绣成堆，山顶千门次第开。一骑红尘妃子笑，无人知是荔枝来。——唐代·杜牧《过华清宫绝句三首·其一》
17  山围故国周遭在，潮打空城寂寞回。淮水东边旧时月，夜深还过女墙来。——唐代·刘禹锡《金陵五题·石头城》
18  越王勾践破吴归，义士还乡尽锦衣。 宫女如花满春殿，只今惟有鹧鸪飞。——唐代·李白《越中览古》
19  家国兴亡自有时，吴人何苦怨西施。西施若解倾吴国，越国亡来又是谁。——唐代·罗隐《西施》
20  长安大道连狭斜，青牛白马七香车。玉辇纵横过主第，金鞭络绎向侯家。龙衔宝盖承朝日，凤吐流苏带晚霞。百尺游丝争绕树，一群娇鸟共啼花。惟见 一作：唯见寂寂寥寥扬子居，年年岁岁一床书。独有南山桂花发，飞来飞去袭人裾。——唐代·卢照邻《长安古意》
21  二龙争战决雌雄，赤壁楼船扫地空。烈火张天照云海，周瑜于此破曹公。君去沧江望澄碧，鲸鲵唐突留馀迹。一一书来报故人，我欲因之壮心魄。——唐代·李白《赤壁歌送别》
22  莫唱当年长恨歌，人间亦自有银河。石壕村里夫妻别，泪比长生殿上多。——清代·袁枚《马嵬》
23  天地英雄气，千秋尚凛然。势分三足鼎，业复五铢钱。 得相能开国，生儿不象贤。凄凉蜀故妓，来舞魏宫前。——唐代·刘禹锡《蜀先主庙》
24  谁谓伤心画不成，画人心逐世人情。 君看六幅南朝事，老木寒云满故城。——唐代·韦庄《金陵图》
25  紫泉宫殿锁烟霞，欲取芜城作帝家。玉玺不缘归日角，锦帆应是到天涯。于今腐草无萤火，终古垂杨有暮鸦。地下若逢陈后主，岂宜重问后庭花。——唐代·李商隐《隋宫》
26  百战疲劳壮士哀，中原一败势难回。江东子弟今虽在，肯与君王卷土来？——宋代·王安石《叠题乌江亭》
27  竹帛烟销帝业虚，关河空锁祖龙居。坑灰未冷山东乱，刘项原来不读书。——唐代·章碣《焚书坑》
28  历览前贤国与家，成由勤俭破由奢。何须琥珀方为枕，岂得真珠始是车。远去不逢青海马，力穷难拔蜀山蛇。几人曾预南薰曲，终古苍梧哭翠华。——唐代·李商隐《咏史二首·其二》
29  大历二年十月十九日，夔府别驾元持宅，见临颍李十二娘 舞剑器，壮其蔚跂，问其所师，曰：“余公孙大娘弟子也。” 开元三载，余尚童稚，记于郾城观公孙氏，舞剑器浑脱， 浏漓顿挫，独出冠时，自高头宜春梨园二伎坊内人洎外供奉， 晓是舞者，圣文神武皇帝初，公孙一人而已。 玉貌锦衣，况余白首，今兹弟子，亦非盛颜。 既辨其由来，知波澜莫二，抚事慷慨，聊为《剑器行》。 昔者吴人张旭，善草书帖，数常于邺县见公孙大娘舞西河剑器，自此草书长进，豪荡感激，即公孙可知矣。昔有佳人公孙氏，一舞剑器动四方。观者如山色沮丧，天地为之久低昂。霍如羿射九日落，矫如群帝骖龙翔。来如雷霆收震怒，罢如江海凝清光。绛唇珠袖两寂寞，晚有弟子传芬芳。临颍美人在白帝，妙舞此曲神扬扬。与余问答既有以，感时抚事增惋伤。先帝侍女八千人，公孙剑器初第一。五十年间似反掌，风尘倾动昏王室。梨园弟子散如烟，女乐余姿映寒日。金粟堆前木已拱，瞿唐石城草萧瑟。玳筵急管曲复终，乐极哀来月东出。老夫不知其所往，足茧荒山转愁疾。——唐代·杜甫《观公孙大娘弟子舞剑器行》
30  并刀昨夜匣中鸣，燕赵悲歌最不平；易水潺湲云草碧，可怜无处送荆卿！——明代·陈子龙《渡易水》
31  万艘龙舸绿丝间，载到扬州尽不还。应是天教开汴水，一千余里地无山。尽道隋亡为此河，至今千里赖通波。若无水殿龙舟事，共禹论功不较多。——唐代·皮日休《汴河怀古二首》
32  明妃初出汉宫时，泪湿春风鬓脚垂。低徊顾影无颜色，尚得君王不自持。归来却怪丹青手，入眼平生几曾有；意态由来画不成，当时枉杀毛延寿。一去心知更不归，可怜着尽汉宫衣；寄声欲问塞南事，只有年年鸿雁飞。家人万里传消息，好在毡城莫相忆；君不见咫尺长门闭阿娇，人生失意无南北。明妃初嫁与胡儿，毡车百两皆胡姬。含情欲语独无处，传与琵琶心自知。黄金杆拨春风手，弹看飞鸿劝胡酒。汉宫侍女暗垂泪，沙上行人却回首。汉恩自浅胡恩深，人生乐在相知心。可怜青冢已芜没，尚有哀弦留至今。——宋代·王安石《明妃曲二首》
33  长啸梁甫吟，何时见阳春？君不见，朝歌屠叟辞棘津，八十西来钓渭滨。宁羞白发照清水，逢时壮气思经纶。广张三千六百钓，风期暗与文王亲。大贤虎变愚不测，当年颇似寻常人。君不见，高阳酒徒起草中，长揖山东隆准公。入门不拜逞雄辩，两女辍洗来趋风。东下齐城七十二，指挥楚汉如旋蓬。狂客落魄尚如此，何况壮士当群雄！我欲攀龙见明主，雷公砰訇震天鼓。帝旁投壶多玉女，三时大笑开电光，倏烁晦冥起风雨。阊阖九门不可通，以额扣关阍者怒。白日不照我精诚，杞国无事忧天倾。猰貐磨牙竞人肉，驺虞不折生草茎。手接飞猱搏雕虎，侧足焦原未言苦。智者可卷愚者豪，世人见我轻鸿毛。力排南山三壮士，齐相杀之费二桃。吴楚弄兵无剧孟，亚夫咍尔为徒劳。梁甫吟，声正悲。张公两龙剑，神物合有时。风云感会起屠钓，大人臲屼当安之。——唐代·李白《梁甫吟》
34  遗庙丹青落，空山草木长。犹闻辞后主，不复卧南阳。——唐代·杜甫《武侯庙》
35  金陵风景好，豪士集新亭。举目山河异，偏伤周顗情。四坐楚囚悲，不忧社稷倾。王公何慷慨，千载仰雄名。——唐代·李白《金陵新亭》
36  弯弓征战作男儿，梦里曾经与画眉。 几度思归还把酒，拂云堆上祝明妃。——唐代·杜牧《题木兰庙》
37  玄宗回马杨妃死，云雨难忘日月新。终是圣明天子事，景阳宫井又何人。——唐代·郑畋《马嵬坡》
38  草合离宫转夕晖，孤云飘泊复何依？山河风景元无异，城郭人民半已非。满地芦花和我老，旧家燕子傍谁飞？从今别却江南路，化作啼鹃带血归。万里金瓯失壮图，衮衣颠倒落泥涂。空流杜宇声中血，半脱骊龙颔下须。老去秋风吹我恶，梦回寒月照人孤。千年成败俱尘土，消得人间说丈夫。——宋代·文天祥《金陵驿二首》
39  乘兴南游不戒严，九重谁省谏书函。 春风举国裁宫锦，半作障泥半作帆。——唐代·李商隐《隋宫》
40  金粉东南十五州，万重恩怨属名流。牢盆狎客操全算，团扇才人踞上游。避席畏闻文字狱，著书都为稻粱谋。田横五百人安在，难道归来尽列侯？——清代·龚自珍《咏史》
41  君王游乐万机轻，一曲霓裳四海兵。玉辇升天人已尽，故宫犹有树长生。——唐代·李约《过华清宫》
42  韩信在淮阴，少年相欺凌。屈体若无骨，壮心有所凭。一遭龙颜君，啸咤从此兴。千金答漂母，万古共嗟称。而我竟何为？寒苦坐相仍。长风入短袂，内手如怀冰。故友不相恤，新交宁见矜？摧残槛中虎，羁绁韝上鹰。何时腾风云，搏击申所能？——唐代·李白《赠新平少年》
43  汉宫美女多如云，中有一人字昭君。天生倾国倾城色，玉质孤高卓不群。来至掖庭已有年，愁听宫漏独成眠。可怜绝色等闲弃，汉帝不分媸与妍。非是君王不好色，佳人如织绕其侧。颠鸾倒凤夕连朝，遍识群芳犹未得。思幸佳人无孑遗，九重选美事颇奇。不劳龙目亲遴选，分辩媸妍赖画师。高低美丑瘦和肥，全仗画师笔一挥。古有按图寻骏马，今皇凭画幸嫔妃。粉黛欲蒙君眷顾，千金竟把画工赂。钱有几多艳几多，无钱休得君恩遇。群娥每每沐皇风，独有昭君际遇穷。自恃无双才与色，讵肯摧眉赂画工！朔方正月雪澌澌，单于策马至京西。因闻汉阙多佳丽，欲索一人娶作妻。汉帝闻言忙颔首，和亲政策由来久。只求边塞暂安宁，愿向单于献佳偶。诏传呈上美人图，御笔按图点丽姝。宫中美色真难舍，乃选庸姿嫁北胡。钦点宫娥上殿堂，昭君为字名王嫱。红袖翩跹迤逦至，至时四壁顿生光。纤步凌波行若止，清香袅袅风吹蕊。骨似琼瑶肌似冰，明眸转盼如秋水。芳华盖世满堂惊，汉帝茫然叹失声。画上庸姿乃绝色，其间究竟是何情？君言既出难更改，忍送红颜归翰海。暗将昭君比众妃，三千佳丽无光彩。含颦忍泪别君王，贱妾从今辞故乡。不用满朝贤将相，蛾眉为国靖边疆。妾今远嫁万千里，胜在深宫寂寞死。宫中尚有如花人，不赂画工命似纸。愿君莫惜妾微身，应惜忠心体国臣。但得贤才良将在，守边何必用佳人！更怜豪杰没尘埃，辜负平生万丈才。岂能屈节事权贵？慷慨高歌归去来！绝色常遭妖女妒，贤才每被奸人误。栖身异域本寻常，多少英雄悲失路！铁马戎装出塞去，莫愁身似风中絮。既然此地不留人，他乡自有留人处！朔漠茫茫走石沙，随身唯有一琵琶。此去诚知难复返，天涯何处不为家！黄雾涨天雪晦冥，黑云拂地风膻腥。高原万里草皆白，大漠千年冢独青。无端叙写昭君辞，红粉飘零实可悲。千古英雄同一叹，伤怀岂止为蛾眉！——南北朝·沈约《昭君辞》
44  游九仙山，闻里中儿歌陌上花，父老云，吴越王妃每岁春必归临安，王以书遗妃曰：“陌上花开，可缓缓归矣。”吴人用其语为歌，含思宛转，听之凄然。而其词鄙野，为易之云。陌上花开蝴蝶飞，江山犹是昔人非。遗民几度垂垂老，游女长歌缓缓归。陌上山花无数开，路人争看翠軿来。若为留得堂堂去，且更从教缓缓回。生前富贵草头露，身后风流陌上花。已作迟迟君去鲁，犹教缓缓妾还家。——宋代·苏轼《陌上花三首》
45  西施越溪女，出自苎萝山。秀色掩今古，荷花羞玉颜。浣纱弄碧水，自与清波闲。皓齿信难开，沉吟碧云间。勾践徵绝艳，扬蛾入吴关。提携馆娃宫，杳渺讵可攀。一破夫差国，千秋竟不还。——唐代·李白《西施》
46  潮满冶城渚，日斜征虏亭。蔡洲新草绿，幕府旧烟青。兴废由人事，山川空地形。后庭花一曲，幽怨不堪听。——唐代·刘禹锡《金陵怀古》
47  一笑相倾国便亡，何劳荆棘始堪伤。小怜玉体横陈夜，已报周师入晋阳。巧笑知堪敌万几，倾城最在著戎衣。晋阳已陷休回顾，更请君王猎一围。——唐代·李商隐《北齐二首》
48  莫以今时宠，难忘旧日恩。看花满眼泪，不共楚王言。——唐代·王维《息夫人》
49  姑苏台上乌栖时，吴王宫里醉西施。吴歌楚舞欢未毕， 青山欲衔半边日。银箭金壶漏水多，起看秋月坠江波。东方渐高奈乐何！——唐代·李白《乌栖曲》
50  汉寿城边野草春，荒祠古墓对荆榛。田中牧竖烧刍狗，陌上行人看石麟。华表半空经霹雳，碑文才见满埃尘。不知何日东瀛变，此地还成要路津。——唐代·刘禹锡《汉寿城春望》
51  明明在下，赫赫在上。天难忱斯，不易维王。天位殷适，使不挟四方。挚仲氏任，自彼殷商，来嫁于周，曰嫔于京。乃及王季，维德之行。大任有身，生此文王。维此文王，小心翼翼。昭事上帝，聿怀多福。厥德不回，以受方国。天监在下，有命既集。文王初载，天作之合。在洽之阳，在渭之涘。文王嘉止，大邦有子。大邦有子，伣天之妹。文定厥祥，亲迎于渭。造舟为梁，不显其光。有命自天，命此文王。于周于京，缵女维莘。长子维行，笃生武王。保右命尔，燮伐大商。殷商之旅，其会如林。矢于牧野，维予侯兴。上帝临女，无贰尔心。牧野洋洋，檀车煌煌，驷騵彭彭。维师尚父，时维鹰扬。凉彼武王，肆伐大商，会朝清明。——先秦·佚名《大明》
52  步出齐城门，遥望荡阴里。里中有三坟，累累正相似。问是谁家墓，田疆古冶氏。力能排南山，又能绝地纪。一朝被谗言，二桃杀三士。谁能为此谋，相国齐晏子。——两汉·佚名《梁甫吟》
53  匹马南来渡浙河，汴城宫阙远嵯峨。中兴诸将谁降敌，负国奸臣主议和。黄叶古祠寒雨积，清山荒冢白云多。如何一别朱仙镇，不见将军奏凯歌。——明代·于谦《岳忠武王祠》
54  玉树歌残王气终，景阳兵合戍楼空。松楸远近千官冢，禾黍高低六代宫。石燕拂云晴亦雨，江豚吹浪夜还风。英雄一去豪华尽，惟有青山似洛中。——唐代·许浑《金陵怀古》
55  菀彼桑柔，其下侯旬，捋采其刘，瘼此下民。不殄心忧，仓兄填兮。倬彼昊天，宁不我矜？四牡骙骙，旟旐有翩。乱生不夷，靡国不泯。民靡有黎，具祸以烬。於乎有哀，国步斯频。国步蔑资，天不我将。靡所止疑，云徂何往？君子实维，秉心无竞。谁生厉阶，至今为梗？忧心慇慇，念我土宇。我生不辰，逢天僤怒。自西徂东，靡所定处。多我觏痻，孔棘我圉。为谋为毖，乱况斯削。告尔忧恤，诲尔序爵。谁能执热，逝不以濯？其何能淑，载胥及溺。如彼遡风，亦孔之僾。民有肃心，荓云不逮。好是稼穑，力民代食。稼穑维宝，代食维好？天降丧乱，灭我立王。降此蟊贼，稼穑卒痒。哀恫中国，具赘卒荒。靡有旅力，以念穹苍。维此惠君，民人所瞻。秉心宣犹，考慎其相。维彼不顺，自独俾臧。自有肺肠，俾民卒狂。瞻彼中林，甡甡其鹿。朋友已谮，不胥以谷。人亦有言：进退维谷。维此圣人，瞻言百里。维彼愚人，覆狂以喜。匪言不能，胡斯畏忌？维此良人，弗求弗迪。维彼忍心，是顾是复。民之贪乱，宁为荼毒。大风有隧，有空大谷。维此良人，作为式谷。维彼不顺，征以中垢。大风有隧，贪人败类。听言则对，诵言如醉。匪用其良，复俾我悖。嗟尔朋友，予岂不知而作。如彼飞虫，时亦弋获。既之阴女，反予来赫。民之罔极，职凉善背。为民不利，如云不克。民之回遹，职竞用力。民之未戾，职盗为寇。凉曰不可，覆背善詈。虽曰匪予，既作尔歌！——先秦·佚名《桑柔》
56  拂拭残碑，敕飞字，依稀堪读。慨当初，倚飞何重，后来何酷。岂是功成身合死，可怜事去言难赎。最无辜，堪恨更堪悲，风波狱。岂不念，疆圻蹙；岂不念，徽钦辱，念徽钦既返，此身何属。千载休谈南渡错，当时自怕中原复。笑区区、一桧亦何能，逢其欲。——明代·文征明《满江红·拂拭残碑》
57  沅湘流不尽，屈子怨何深。日暮秋风起，萧萧枫树林。——唐代·戴叔伦《过三闾庙》
58  厥初生民，时维姜嫄。生民如何？克禋克祀，以弗无子。履帝武敏歆，攸介攸止，载震载夙。载生载育，时维后稷。诞弥厥月，先生如达。不坼不副，无菑无害，以赫厥灵。上帝不宁，不康禋祀，居然生子。诞寘之隘巷，牛羊腓字之。诞寘之平林，会伐平林。诞寘之寒冰，鸟覆翼之。鸟乃去矣，后稷呱矣。实覃实訏，厥声载路。诞实匍匐，克岐克嶷，以就口食。蓺之荏菽，荏菽旆旆。禾役穟穟，麻麦幪幪，瓜瓞唪唪。诞后稷之穑，有相之道。茀厥丰草，种之黄茂。实方实苞，实种实褎。实发实秀，实坚实好。实颖实栗，即有邰家室。诞降嘉种，维秬维秠，维穈维芑。恒之秬秠，是获是亩。恒之穈芑，是任是负，以归肇祀。诞我祀如何？或舂或揄，或簸或蹂。释之叟叟，烝之浮浮。载谋载惟，取萧祭脂。取羝以軷，载燔载烈，以兴嗣岁。昂盛于豆，于豆于登，其香始升。上帝居歆，胡臭亶时。后稷肇祀，庶无罪悔，以迄于今。——先秦·佚名《大雅·生民》
59  北风吹白云，万里渡河汾。心绪逢摇落，秋声不可闻。——唐代·苏颋《汾上惊秋》
60  大江来从万山中，山势尽与江流东。钟山如龙独西上，欲破巨浪乘长风。江山相雄不相让，形胜争夸天下壮。秦皇空此瘗黄金，佳气葱葱至今王。我怀郁塞何由开，酒酣走上城南台；坐觉苍茫万古意，远自荒烟落日之中来！石头城下涛声怒，武骑千群谁敢渡？黄旗入洛竟何祥，铁锁横江未为固。前三国，后六朝，草生官阙何萧萧。英雄乘时务割据，几度战血流寒潮。我生幸逢圣人起南国，祸乱初平事休息。从今四海永为家，不用长江限南北。——明代·高启《登金陵雨花台望大江》
61  绵绵瓜瓞。民之初生，自土沮漆。古公亶父，陶复陶冗，未有家室。古公亶父，来朝走马。率西水浒，至于岐下。爰及姜女，聿来胥宇。周原膴々，堇荼如饴。爰始爰谋，爰契我龟，曰止曰时，筑室于兹。乃慰乃止，乃左乃右，乃疆乃理，乃宣乃亩。自西徂东，周爰执事。乃召司空，乃召司徒，俾立室家。其绳则直，缩版以载，作庙翼翼。捄之陾，度之薨薨，筑之登登，削屡冯冯。百堵皆兴，鼛鼓弗胜。乃立皋门，皋门有伉。乃立应门，应门将将。乃立冢土，戎丑攸行。肆不殄厥愠，亦不陨厥问。柞棫拔矣，行道兑矣。混夷駾矣，维其喙矣！虞芮质厥成，文王蹶厥生。予曰有疏附，予曰有先后。予曰有奔奏，予曰有御侮！——先秦·佚名《绵》
62  冀马燕犀动地来，自埋红粉自成灰。君王若道能倾国，玉辇何由过马嵬。海外徒闻更九州，他生未卜此生休。空闻虎旅传宵柝，无复鸡人报晓筹。此日六军同驻马，当时七夕笑牵牛。如何四纪为天子，不及卢家有莫愁。——唐代·李商隐《马嵬二首》
63  尚有绨袍赠，应怜范叔寒。不知天下士，犹作布衣看。——唐代·高适《咏史》
64  猿鸟犹疑畏简书，风云常为护储胥。徒令上将挥神笔，终见降王走传车。管乐有才原不忝，关张无命欲何如？他年锦里经祠庙，梁父吟成恨有余。——唐代·李商隐《筹笔驿》
65  西山通虎穴，赤壁隐龙宫。形胜三分国，波流万世功。沙明拳宿鹭，天阔退飞鸿。最羡渔竿客，归船雨打篷。——宋代·潘大临《江间作四首·其三》
66  五十年功如电扫，华清花柳咸阳草。五坊供奉斗鸡儿，酒肉堆中不知老。胡兵忽自天上来，逆胡亦是奸雄才。勤政楼前走胡马，珠翠踏尽香尘埃。何为出战辄披靡，传置荔枝多马死。尧功舜德本如天，安用区区纪文字。著碑铭德真陋哉，乃令神鬼磨山崖。子仪光弼不自猜，天心悔稿人心开。夏商有鉴当深戒，简策汗青今具在。君不见当时张说最多机，虽生已被姚崇卖。君不见惊人废兴传天宝，中兴碑上今生草。不知负国有奸雄，但说成功尊国老。谁令妃子天上来，虢秦韩国皆天才。花桑羯鼓玉方响，春风不敢生尘埃。姓名谁复知安史，健儿猛将安眠死。去天尺五抱瓮峰，峰头凿出开元字。时移势去真可哀，奸人心丑深如崖。西蜀万里尚能反，南内一闭何时开。可怜孝德如天大，反使将军称好在。呜呼，奴辈乃不能道辅国用事张后专，乃能念春荠长安作斤卖。——宋代·李清照《浯溪中兴颂诗和张文潜二首》
67  鄂王坟上草离离，秋日荒凉石兽危。南渡君臣轻社稷，中原父老望旌旗。英雄已死嗟何及，天下中分遂不支。莫向西湖歌此曲，水光山色不胜悲。——元代·赵孟頫《岳鄂王墓》
68  茂陵多病后，尚爱卓文君。酒肆人间世，琴台日暮云。野花留宝靥，蔓草见罗裙。归凤求凰意，寥寥不复闻。——唐代·杜甫《琴台》
69  燕南壮士吴门豪，筑中置铅鱼隐刀。感君恩重许君命，太山一掷轻鸿毛。——唐代·李白《结袜子》
70  直如朱丝绳，清如玉壶冰。何惭宿昔意，猜恨坐相仍。人情贱恩旧，世义逐衰兴。毫发一为瑕，丘山不可胜。食苗实硕鼠，点白信苍蝇。凫鹄远成美，薪刍前见凌。申黜褒女进，班去赵姬升。周王日沦惑，汉帝益嗟称。心赏犹难恃，貌恭岂易凭。古来共如此，非君独抚膺。——南北朝·鲍照《代白头吟》
71  上吞巴汉控潇湘，怒似连山静镜光。魏帝缝囊真戏剧，苻坚投棰更荒唐。千秋钓舸歌明月，万里沙鸥弄夕阳。范蠡清尘何寂寞，好风唯属往来商。——唐代·杜牧《西江怀古》
72  襄阳太守沉碑意，身后身前几年事。湘江千岁未为陵，水底鱼龙应识字。——唐代·鲍溶《襄阳怀古》
73  北湖南埭水漫漫，一片降旗百尺竿。三百年间同晓梦，钟山何处有龙盘。——唐代·李商隐《咏史二首·其一》
74  元和天子神武姿，彼何人哉轩与羲。誓将上雪列圣耻，坐法宫中朝四夷。淮西有贼五十载，封狼生貙貙生罴。不据山河据平地，长戈利矛日可麾。帝得圣相相曰度，贼斫不死神扶持。腰悬相印作都统，阴风惨澹天王旗。愬武古通作牙爪，仪曹外郎载笔随。 行军司马智且勇，十四万众犹虎貔。入蔡缚贼献太庙，功无与让恩不訾。帝曰汝度功第一，汝从事愈宜为辞。愈拜稽首蹈且舞，金石刻画臣能为。古者世称大手笔，此事不系于职司。当仁自古有不让，言讫屡颔天子颐。公退斋戒坐小阁，濡染大笔何淋漓。点窜《尧典》《舜典》字，涂改《清庙》《生民》诗。文成破体书在纸，清晨再拜铺丹墀。表曰臣愈昧死上，咏神圣功书之碑。碑高三丈字如斗，负以灵鳌蟠以螭。句奇语重喻者少，谗之天子言其私。长绳百尺拽碑倒，粗砂大石相磨治。公之斯文若元气，先时已入人肝脾。汤盘孔鼎有述作，今无其器存其辞。呜呼圣王及圣相，相与烜赫流淳熙。公之斯文不示后，曷与三五相攀追。愿书万本诵万遍，口角流沫右手胝。传之七十有二代，以为封禅玉检明堂基。——唐代·李商隐《韩碑》
75  碧溪留我武关东，一笑怀王迹自穷。郑袖娇娆酣似醉，屈原憔悴去如蓬。山樯谷堑依然在，弱吐强吞尽已空。今日圣神家四海，戍旗长卷夕阳中。——唐代·杜牧《题武关》
76  蜀道如天夜雨淫，乱铃声里倍沾襟。当时更有军中死，自是君王不动心。——宋代·李觏《读长恨辞》
77  牛首开天阙，龙岗抱帝宫。六朝春草里，万井落花中。访旧乌衣少，听歌玉树空。如何亡国恨，尽在大江东！——清代·屈大均《秣陵》
78  辇毂繁华事可伤，师师垂老过湖湘。缕衣檀板无颜色，一曲当时动帝王。——宋代·刘子翚《汴京纪事》
79  铁马云雕久绝尘，柳营高压汉营春。天清杀气屯关右，夜半妖星照渭滨。下国卧龙空寤主，中原逐鹿不由人。象床锦帐无言语，从此谯周是老臣。——唐代·温庭筠《过五丈原》
80  西秦北赵各称高，池上张筵列我曹。 何事君王亲击缶，相如有剑可吹毛。——唐代·汪遵《渑池》
81  细腰宫里露桃新，脉脉无言度几春。至竟息亡缘底事，可怜金谷坠楼人。——唐代·杜牧《题桃花夫人庙》
82  乘运应须宅八荒，男儿安在恋池隍。 君王自起新丰后，项羽何曾在故乡。——唐代·李商隐《题汉祖庙》
83  辇路江枫暗，宫庭野草春。伤心庾开府，老作北朝臣。——唐代·司空曙《金陵怀古》
84  英雄立马起沙陀，奈此朱梁跋扈何。只手难扶唐社稷，连城犹拥晋山河。风云帐下奇儿在，鼓角灯前老泪多。萧瑟三垂冈下路，至今人唱《百年歌》。——清代·严遂成《三垂冈》
85  惠远祠前晋溪水，翠叶银花清见底。水上西山如挂屏，郁郁苍苍三十里。中原北门形势雄，想见城阙云烟中。望川亭上阅今古，但有麦浪摇春风。君不见，系舟山头龙角秃，白塔一摧城覆没。薛王出降民不降，屋瓦乱飞如箭镞。汾流决入大夏门，府治移著唐明村。只从巨屏失光彩，河洛几度风烟昏。东阙苍龙西玉虎，金雀觚棱上云雨。不论民居与官府，仙佛所庐余百所。鬼役天才千万古，争教一炬成焦土。至今父老哭向天，死恨河南往来苦。南人鬼巫好禨祥，万夫畚锸开连岗。官街十字改丁字，钉破并州渠亦亡。几时却到承平了，重看官家筑晋阳。——金朝·元好问《过晋阳故城书事》
86  君不见魏武草创争天禄，群雄睚毗相驰逐。昼携壮士破坚阵，夜接词人赋华屋。都邑缭绕西山阳，桑榆汗漫漳河曲。城郭为墟人代改，但见西园明月在。邺旁高冢多贵臣，蛾眉曼睩共灰尘。试上铜台歌舞处，惟有秋风愁杀人。——唐代·张说《邺都引》
87  湘波如泪色漻漻，楚厉迷魂逐恨遥。枫树夜猿愁自断，女萝山鬼语相邀。空归腐败犹难复，更困腥臊岂易招？但使故乡三户在，彩丝谁惜惧长蛟。——唐代·李商隐《楚宫》
88  燕秦不两立，太子已为虞。千金奉短计，匕首荆卿趋。穷年徇所欲，兵势且见屠。微言激幽愤，怒目辞燕都。朔风动易水，挥爵前长驱。函首致宿怨，献田开版图。炯然耀电光，掌握罔正夫。造端何其锐，临事竟趑趄。长虹吐白日，仓卒反受诛。按剑赫凭怒，风雷助号呼。慈父断子首，狂走无容躯。夷城芟七族，台观皆焚污。始期忧患弭，卒动灾祸枢。秦皇本诈力，事与桓公殊。奈何效曹子，实谓勇且愚。世传故多谬，太史征无且。——唐代·柳宗元《咏荆轲》
89  昔闻李供奉，长啸独登楼。此地一垂顾，高名百代留。白云海色曙，明月天门秋。欲觅重来者，潺湲济水流。——明代·王世贞《登太白楼》
90  璇室群酣夜，璜溪独钓时。浮云看富贵，流水淡须眉。偶应非熊兆，尊为帝者师。轩裳如固有，千载起人思。——明代·刘基《题太公钓渭图》
91  旅客三秋至，层城四望开。楚山横地出，汉水接天回。冠盖非新里，章华即旧台。习池风景异，归路满尘埃。——唐代·杜审言《登襄阳城》
92  皇矣上帝，临下有赫。监观四方，求民之莫。维此二国，其政不获。维彼四国，爰究爰度。上帝耆之，憎其式廓。乃眷西顾，此维与宅。作之屏之，其菑其翳。修之平之，其灌其栵。启之辟之，其柽其椐。攘之剔之，其檿其柘。帝迁明德，串夷载路。天立厥配，受命既固。帝省其山，柞棫斯拔，松柏斯兑。帝作邦作对，自大伯王季。维此王季，因心则友。则友其兄，则笃其庆，载锡之光。受禄无丧，奄有四方。维此王季，帝度其心。貊其德音，其德克明。克明克类，克长克君。王此大邦，克顺克比。比于文王，其德靡悔。既受帝祉，施于孙子。帝谓文王：无然畔援，无然歆羡，诞先登于岸。密人不恭，敢距大邦，侵阮徂共。王赫斯怒，爰整其旅，以按徂旅。以笃于周祜，以对于天下。依其在京，侵自阮疆。陟我高冈，无矢我陵。我陵我阿，无饮我泉，我泉我池。度其鲜原，居岐之阳，在渭之将。万邦之方，下民之王。帝谓文王：予怀明德，不大声以色，不长夏以革。不识不知，顺帝之则。帝谓文王：訽尔仇方，同尔弟兄。以尔钩援，与尔临冲，以伐崇墉。临冲闲闲，崇墉言言。执讯连连，攸馘安安。是类是禡，是致是附，四方以无侮。临冲茀茀，崇墉仡仡。是伐是肆，是绝是忽。四方以无拂。——先秦·佚名《皇矣》
93  漾舟雪浪映花颜，徐福携将竟不还。 同作危时避秦客，此行何似武陵滩。——唐代·汪遵《咏东海》
94  秦鹿奔野草，逐之若飞蓬。项王气盖世，紫电明双瞳。呼吸八千人，横行起江东。赤精斩白帝，叱咤入关中。两龙不并跃，五纬与天同。楚灭无英图，汉兴有成功。按剑清八极，归酣歌大风。伊昔临广武，连兵决雌雄。分我一杯羹，太皇乃汝翁。战争有古迹，壁垒颓层穹。猛虎啸洞壑，饥鹰鸣秋空。翔云列晓阵，杀气赫长虹。拨乱属豪圣，俗儒安可通。沉湎呼竖子，狂言非至公。抚掌黄河曲，嗤嗤阮嗣宗。——唐代·李白《登广武古战场怀古》
95  七国三边未到忧，十三身袭富平侯。不收金弹抛林外，却惜银床在井头。彩树转灯珠错落，绣檀回枕玉雕锼。当关不报侵晨客，新得佳人字莫愁。——唐代·李商隐《富平少侯》
96  香径长洲尽棘丛，奢云艳雨只悲风。 吴王事事须亡国，未必西施胜六宫。——唐代·陆龟蒙《吴宫怀古》
97  汉臣曾此作缧囚，茹血衣毛十九秋。 鹤发半垂龙节在，不闻青史说封侯。——唐代·汪遵《咏北海》
98  晋鄙兵回为重难，秦师收旆亦西还。 今来不是无朱亥，谁降轩车问抱关。——唐代·汪遵《夷门》
99  刃血攻聊已越年，竟凭儒术罢戈鋋。田单漫逞烧牛计，一箭终输鲁仲连。——唐代·汪遵《聊城》
100  山上离宫宫上楼，楼前宫畔暮江流。楚天长短黄昏雨，宋玉无愁亦自愁。——唐代·李商隐《楚吟》
101  龙池赐酒敞云屏，羯鼓声高众乐停。夜半宴归宫漏永，薛王沉醉寿王醒。——唐代·李商隐《龙池》
102  汉家天马出蒲梢，苜蓿榴花遍近郊。内苑只知含凤觜，属车无复插鸡翘。玉桃偷得怜方朔，金屋修成贮阿娇。谁料苏卿老归国，茂陵松柏雨萧萧。——唐代·李商隐《茂陵》
103  穗帷飘井干，樽酒若平生。郁郁西陵树，讵闻歌吹声。芳襟染泪迹，婵媛空复情。玉座犹寂寞，况乃妾身轻。——南北朝·谢朓《同谢谘议咏铜雀台》
104  年来肠断秣陵舟，梦绕秦淮水上楼。十日雨丝风片里，浓春艳景似残秋。——清代·王士祯《秦淮杂诗二十首·其一》
105  龙槛沉沉水殿清，禁门深掩断人声。吴王宴罢满宫醉，日暮水漂花出城。——唐代·李商隐《吴宫》
106  子房未虎啸，破产不为家。沧海得壮士，椎秦博浪沙。报韩虽不成，天地皆振动。潜匿游下邳，岂曰非智勇？我来圯桥上，怀古钦英风。唯见碧流水，曾无黄石公。叹息此人去，萧条徐泗空。——唐代·李白《经下邳圯桥怀张子房》
107  古城莽苍饶荆榛，驱马荒城愁杀人，魏王宫观尽禾黍，信陵宾客随灰尘。忆昨雄都旧朝市，轩车照耀歌钟起，军容带甲三十万，国步连营一千里。全盛须臾哪可论，高台曲池无复存，遗墟但见狐狸迹，古地空余草木根。暮天摇落伤怀抱，抚剑悲歌对秋草，侠客犹传朱亥名，行人尚识夷门道。白璧黄金万户侯，宝刀骏马填山丘，年代凄凉不可问，往来唯见水东流。——唐代·高适《古大梁行》
108  广陵花盛帝东游，先劈昆仑一派流。百二禁兵辞象阙，三千宫女下龙舟。凝云鼓震星辰动，拂浪旗开日月浮。四海义师归有道，迷楼还似景阳楼。——唐代·许浑《汴河亭》
109  云旗庙貌拜行人，功罪千秋问鬼神。剑舞鸿门能赦汉，船沉巨鹿竟亡秦。范增一去无谋主，韩信原来是逐臣。江上楚歌最哀怨，招魂不独为灵均。——清代·严遂成《乌江项王庙》
110  朝云乱人目，帝女湘川宿。折菡巫山下，采荇洞庭腹。故以轻薄好，千里命舻舳。何事非相思，江上葳蕤竹。——南北朝·吴均《登二妃庙》
111  大树无枝向北风，十年遗恨泣英雄。班师诏已来三殿，射虏书犹说两宫。每忆上方谁请剑，空嗟高庙自藏弓。栖霞岭上今回首，不见诸陵白露中。——明代·高启《吊岳王墓》
112  缅想咸阳事可嗟，楚歌哀怨思无涯。八千子弟归何处？万里鸿沟属汉家。弓断阵前争日月，血流垓下定龙蛇。拔山力尽乌江水，今古悠悠空浪花。——唐代·栖一《垓下怀古》
113  弱冠弄柔翰，卓荦观群书。著论准过秦，作赋拟子虚。边城苦鸣镝，羽檄飞京都。虽非甲胄士，畴昔览穰苴。长啸激清风，志若无东吴。铅刀贵一割，梦想骋良图。左眄澄江湘，右盻定羌胡。功成不受爵，长揖归田庐。郁郁涧底松，离离山上苗。以彼径寸茎，荫此百尺条。世胄蹑高位，英俊沉下僚。地势使之然，由来非一朝。金张藉旧业，七叶珥汉貂。冯公岂不伟，白首不见招。吾希段干木，偃息藩魏君。吾慕鲁仲连，谈笑却秦军。当世贵不羁，遭难能解纷。功成耻受赏，高节卓不群。临组不肯绁，对珪宁肯分。连玺曜前庭，比之犹浮云。济济京城内，赫赫王侯居。冠盖荫四术，朱轮竟长衢。朝集金张馆，暮宿许史庐。南邻击钟磬，北里吹笙竽。寂寂杨子宅，门无卿相舆。寥寥空宇中，所讲在玄虚。言论准宣尼，辞赋拟相如。悠悠百世后，英名擅八区。皓天舒白日，灵景耀神州。列宅紫宫里，飞宇若云浮。峨峨高门内，蔼蔼皆王侯。自非攀龙客，何为歘来游。被褐出阊阖，高步追许由。振衣千仞冈，濯足万里流。荆轲饮燕市，酒酣气益震。哀歌和渐离，谓若傍无人。虽无壮士节，与世亦殊伦。高眄邈四海，豪右何足陈。贵者虽自贵，视之若埃尘。贱者虽自贱，重之若千钧。主父宦不达，骨肉还相薄。买臣困樵采，伉俪不安宅。陈平无产业，归来翳负郭。长卿还成都，壁立何寥廓。四贤岂不伟，遗烈光篇籍。当其未遇时，忧在填沟壑。英雄有迍邅，由来自古昔。何世无奇才，遗之在草泽。习习笼中鸟，举翮触四隅。落落穷巷士，抱影守空庐。出门无通路，枳棘塞中涂。计策弃不收，块若枯池鱼。外望无寸禄，内顾无斗储。亲戚还相蔑，朋友日夜疏。苏秦北游说，李斯西上书。俯仰生荣华，咄嗟复雕枯。饮河期满腹，贵足不愿余。巢林栖一枝，可为达士模。——魏晋·左思《咏史八首》
114  朝登百丈峰，遥望燕支道。汉垒青冥间，胡天白如扫。忆昔霍将军，连年此征讨。匈奴终不灭，寒山徒草草。唯见鸿雁飞，令人伤怀抱。晋武轻后事，惠皇终已昏。豺狼塞瀍洛，胡羯争乾坤。四海如鼎沸，五原徒自尊。而今白庭路，犹对青阳门。朝市不足问，君臣随草根。——唐代·高适《登百丈峰二首》
115  艳骨已成兰麝土，宫墙依旧压层崖。弩台雨坏逢金镞，香径泥销露玉钗。砚沼只留溪鸟浴，屟廊空信野花埋。姑苏麋鹿真闲事，须为当时一怆怀。——唐代·皮日休《馆娃宫怀古》
116  武皇去金阁，英威长寂寞。雄剑顿无光，杂佩亦销烁。秋至明月圆，风伤白露落。清夜何湛湛，孤烛映兰幕。抚影怆无从，惟怀忧不薄。瑶色行应罢，红芳几为乐？徒登歌舞台，终成蝼蚁郭！——南北朝·江淹《铜爵妓》
117  拥旄为汉将，汗马出长城。长城地势险，万里与云平。凉秋八九月，虏骑入幽并。飞狐白日晚，瀚海愁云生。羽书时断绝，刁斗昼夜惊。乘墉挥宝剑，蔽日引高旍。云屯七萃士，鱼丽六郡兵。胡笳关下思，羌笛陇头鸣。骨都先自詟，日逐次亡精。玉门罢斥候，甲第始修营。位登万庾积，功立百行成。天长地自久，人道有亏盈。未穷激楚乐，已见高台倾。当令麟阁上，千载有雄名！——南北朝·虞羲《咏霍将军北伐》
118  圣人不利己，忧济在元元。黄屋非尧意，瑶台安可论？吾闻西方化，清净道弥敦。奈何穷金玉，雕刻以为尊？云构山林尽，瑶图珠翠烦。鬼工尚未可，人力安能存？夸愚适增累，矜智道逾昏。——唐代·陈子昂《感遇诗三十八首·其十九》
119  泜水清且浅，沙砾明可数。漾漾浮轻波，悠悠汇远浦。千山倒空青，乱石兀崖堵。我来恣游泳，浩歌怀往古。逼侧井陉道，卒列不成伍。背水造奇谋，赤帜立赵土。韩信购左车，张耳陋肺腑。何不赦陈馀，与之归汉主？——清代·郑板桥《泜水》
120  一笑无秦帝，飘然向海东。谁能排大难？不屑计奇功。古戍三秋雁，高台万木风。从来天下士，只在布衣中。——清代·屈大均《鲁连台》
121  花貌年年溺水滨，俗传河伯娶生人。 自从明宰投巫后，直至如今鬼不神。——唐代·汪遵《西河》
122  古坟零落野花春，闻说中郎有后身。 今日爱才非昔日，莫抛心力作词人。——唐代·温庭筠《蔡中郎坟》
123  石头巉岩如虎踞，凌波欲过沧江去。钟山龙盘走势来，秀色横分历阳树。四十馀帝三百秋，功名事迹随东流。白马金鞍谁家子，吹唇虎啸凤凰楼。金陵昔时何壮哉！席卷英豪天下来。冠盖散为烟雾尽，金舆玉座成寒灰。扣剑悲吟空咄嗟，梁陈白骨乱如麻。天子龙沉景阳井，谁歌玉树后庭花。此地伤心不能道，目下离离长春草。送尔长江万里心，他年来访南山老。——唐代·李白《金陵歌送别范宣》
124  十二山晴花尽开，楚宫双阙对阳台。 细腰争舞君沉醉，白日秦兵天下来。——唐代·李涉《楚宫怨二首·其一》
125  穆王八骏天马驹，后人爱之写为图。背如龙兮颈如象，骨竦筋高脂肉壮。日行万里速如飞，穆王独乘何所之？四荒八极踏欲遍，三十二蹄无歇时。属车轴折趁不及，黄屋草生弃若遗。瑶池西赴王母宴，七庙经年不亲荐。璧台南与盛姬游，明堂不复朝诸侯。《白云》《黄竹》歌声动，一人荒乐万人愁。周从后稷至文武，积德累功世勤苦。岂知才及四代孙，心轻王业如灰土。由来尤物不在大，能荡君心则为害。文帝却之不肯乘，千里马去汉道兴。穆王得之不为戒，八骏驹来周室坏。至今此物世称珍，不知房星之精下为怪。八骏图，君莫爱。——唐代·白居易《八骏图》
126  骠骑非无势，少卿终不去。世道剧颓波，我心如砥柱。贾生明王道，卫绾工车戏。同遇汉文时，何人居贵位。——唐代·刘禹锡《咏史二首》
127  徒把金戈挽落晖，南冠无奈北风吹。子房本为韩仇出，诸葛宁知汉祚移。云暗鼎湖龙去远，月明华表鹤归迟。不须更上新亭望，大不如前洒泪时。——元代·虞集《挽文丞相》
128  三章既沛秦川雨，入关又纵阿房炬，汉王真龙项王虎。玉玦三提王不语，鼎上杯羹弃翁姥，项王真龙汉王鼠。垓下美人泣楚歌，定陶美人泣楚舞，真龙亦鼠虎亦鼠。——明代·王象春《书项王庙壁》
129  佳人自鞚玉花骢，翩如惊燕蹋飞龙。金鞭争道宝钗落，何人先入明光宫。宫中羯鼓催花柳，玉奴弦索花奴手。坐中八姨真贵人，走马来看不动尘。明眸皓齿谁复见，只有丹青余泪痕。人间俯仰成今古，吴公台下雷塘路。当时亦笑张丽华，不知门外韩擒虎。——宋代·苏轼《虢国夫人夜游图》
130  春风吹船著吾溪，扶藜上读《中兴碑》。平生半世看墨本，摩挲石刻鬓成丝。明皇不作苞桑计，颠倒四海由禄儿。九庙不守乘舆西，万官已作鸟择栖。抚军监国太子事，何乃趣取大物为？事有至难天幸耳，上皇蹰蹐还京师。内间张后色可否？外间李父颐指挥。南内凄凉几苟活，高将军去事尤危。臣结春秋二三策，臣甫杜鹃再拜诗。安知忠臣痛至骨，世上但赏琼琚词。同来野僧六七辈，亦有文士相追随。断崖苍藓对立久，冻雨为洗前朝悲。——宋代·黄庭坚《书摩崖碑后》
131  昔在零陵厌，神器若无依。逐兔争先捷，掎鹿竞因机。呼吸开伯道，叱咤掩江畿。豹变分奇略，虎视肃戎威。长蛇衄巴汉，骥马绝淮淝。交战无内御，重门岂外扉。成功举已弃，凶德愎而违。水龙忽东骛，青盖乃西归。朅来已永久，年代嗳微微。苔石疑文字，荆坟失是非。山莺空曙响，陇月自秋晖。银海终无浪，金凫会不飞。阒寂今如此，望望沾人衣。——南北朝·何逊《行经孙氏陵》
132  淮阴北面师广武，其气岂只吞项羽。君得李佑不肯诛。便知元济在掌股。羊公德行化悍夫，卧鼓不战良骄吴。公方沉鸷诸将底，又笑元济无头颅。雪中行师等儿戏，夜取蔡州藏袖底。远人信宿犹未知，大类西平击朱泚。锦袍玉带仍父风，拄颐长剑大梁公。君看齁橐见丞相，此意与天相始终。——宋代·惠洪《题李愬画像》
133  平远江山极目回，古祠漠漠背城开。莫嫌举世无知己，未有庸人不忌才。放逐肯消亡国恨？岁时犹动楚人哀！湘兰沅芷年年绿，想见吟魂自往来。——清代·查慎行《三闾祠》
134  四弦才罢醉蛮奴，醽醁馀香在翠炉。夜半醒来红蜡短，一枝寒泪作珊瑚。——唐代·皮日休《春夕酒醒》
135  泾水黄，陇野茫。负太白，腾天狼。有鸟鸷立，羽翼张。钩喙决前，钜趯傍。怒飞饥啸，翾不可当。老雄死，子复良。巢岐饮渭，肆翱翔。顿地紘，提天纲。列缺掉帜，招摇耀鋩。鬼神来助，梦嘉祥。脑涂原野，魄飞扬。星辰复，恢一方。——唐代·柳宗元《唐铙歌鼓吹曲十二首·其四》
136  君不见昔日宜春太液边，披香画阁与天连。灯火灼烁九微映，香气氛氲百和然。此夜星繁河正白，人传织女牵牛客。宫中扰扰曝衣楼，天上娥娥红粉席。曝衣何许曛半黄，宫中彩女提玉箱。珠履奔腾上兰砌，金梯宛转出梅梁。绛河里，碧烟上，双花伏兔画屏风，四子盘龙擎斗帐。舒罗散縠云雾开，缀玉垂珠星汉回。朝霞散彩羞衣架，晚月分光劣镜台。上有仙人长命绺，中看玉女迎欢绣。玳瑁帘中别作春，珊瑚窗里翻成昼。椒房金屋宠新流，意气骄奢不自由。汉文宜惜露台费，晋武须焚前殿裘。——唐代·沈佺期《七夕曝衣篇》
137  寒沙四面平，飞雪千里惊。风断阴山树，雾失交河城。朝驱左贤阵，夜薄休屠营。昔事前军幕，今逐嫖姚兵。失道刑既重，迟留法未轻。所赖今天子，汉道日休明。——南北朝·范云《效古诗》
138  亢龙宾天群龙战，潜龙跃出飞龙现。白衣苍狗等浮云，处处从龙作宫殿。东南半壁燕处堂，正统未亡垂一线。百日朝廷沸似汤，十郡山河去如电。高帝子孙隆准公，身殉社稷无牵恋。粤秀峰头望帝魂，直与煤山相后先。当时藁葬汉台东，三尺荒陵枕郊甸。四坟角立不知名，云是诸王殉国彦。左瞻右顾冢垒垒，万古一丘无贵贱。年年风雨暗清明，陌上行人泪如溅。寻思往事问重泉，笑折山花当九献。怅望钟山春草深，谁人更与除坛墠！——清代·成鹫《仙城寒食歌·绍武陵》
139  绮閤飘香下太湖，乱兵侵晓上姑苏。 越王大有堪羞处，只把西施赚得吴。 郑妲无言下玉墀，夜来飞箭满罘罳。越王定指高台笑，却见当时金镂楣。 半夜娃宫作战场，血腥犹杂宴时香。 西施不及烧残蜡，犹为君王泣数行。 素袜虽遮未掩羞，越兵犹怕伍员头。 吴王恨魄今如在，只合西施濑上游。 响屟廊中金玉步，采蘋山上绮罗身。 不知水葬今何处，溪月弯弯欲效颦。——唐代·皮日休《馆娃宫怀古五绝》
140  束带值明后，顾盼流辉光。一心在陈力，鼎列夸四方。款款效忠信，恩义皎如霜。生时亮同体，死没宁分张。壮躯闭幽隧，猛志填黄肠。殉死礼所非，况乃用其良。霸基弊不振，晋楚更张皇。疾病命固乱，魏氏言有章。从邪陷厥父，吾欲讨彼狂。——唐代·柳宗元《咏三良》
141  岁星周一纪，四过六盘山。路辟蚕丛险，人歌马足孱。时危多战垒，将猛守萧关。追溯前朝事，今来喜客闲。——清代·何福堃《途中杂咏》
142  玉环妖血无人扫，渔阳马厌长安草。潼关战骨高于山，万里君王蜀中老。金戈铁马从西来，郭公凛凛英雄才。举旗为风偃为雨，洒扫九庙无尘埃。元功高名谁与纪，风雅不继骚人死。水部胸中星斗文，太师笔下龙蛇字。天遣二子传将来，高山十丈磨苍崖。谁持此碑入我室？使我一见昏眸开。百年兴废增感慨，当时数子今安在？君不见，荒凉浯水弃不收，时有游人打碑卖。——宋代·张耒《读中兴碑》
1  生当作人杰，死亦为鬼雄。至今思项羽，不肯过江东。——宋代·李清照《夏日绝句》
2  烟笼寒水月笼沙，夜泊秦淮近酒家。商女不知亡国恨，隔江犹唱《后庭花》。——唐代·杜牧《泊秦淮》
3  折戟沉沙铁未销，自将磨洗认前朝。东风不与周郎便，铜雀春深锁二乔。——唐代·杜牧《赤壁》
4  丞相祠堂何处寻，锦官城外柏森森。映阶碧草自春色，隔叶黄鹂空好音。三顾频烦天下计，两朝开济老臣心。出师未捷身先死，长使英雄泪满襟。——唐代·杜甫《蜀相》
5  余囚北庭，坐一土室。室广八尺，深可四寻。单扉低小，白间短窄，污下而幽暗。当此夏日，诸气萃然：雨潦四集，浮动床几，时则为水气；涂泥半朝，蒸沤历澜，时则为土气；乍晴暴热，风道四塞，时则为日气；檐阴薪爨，助长炎虐，时则为火气；仓腐寄顿，陈陈逼人，时则为米气；骈肩杂遝，腥臊汗垢，时则为人气；或圊溷、或毁尸、或腐鼠，恶气杂出，时则为秽气。叠是数气，当之者鲜不为厉。而予以孱弱，俯仰其间，於兹二年矣，幸而无恙，是殆有养致然尔。然亦安知所养何哉？孟子曰：「吾善养吾浩然之气。」彼气有七，吾气有一，以一敌七，吾何患焉！况浩然者，乃天地之正气也，作正气歌一首。天地有正气，杂然赋流形。下则为河岳，上则为日星。于人曰浩然，沛乎塞苍冥。皇路当清夷，含和吐明庭。时穷节乃见，一一垂丹青。在齐太史简，在晋董狐笔。在秦张良椎，在汉苏武节。为严将军头，为嵇侍中血。为张睢阳齿，为颜常山舌。或为辽东帽，清操厉冰雪。或为出师表，鬼神泣壮烈。或为渡江楫，慷慨吞胡羯。或为击贼笏，逆竖头破裂。是气所磅礴，凛烈万古存。当其贯日月，生死安足论。地维赖以立，天柱赖以尊。三纲实系命，道义为之根。嗟予遘阳九，隶也实不力。楚囚缨其冠，传车送穷北。鼎镬甘如饴，求之不可得。阴房阗鬼火，春院閟天黑。牛骥同一皂，鸡栖凤凰食。一朝蒙雾露，分作沟中瘠。如此再寒暑，百沴自辟易。嗟哉沮洳场，为我安乐国。岂有他缪巧，阴阳不能贼。顾此耿耿在，仰视浮云白。悠悠我心悲，苍天曷有极。哲人日已远，典刑在夙昔。风檐展书读，古道照颜色。——宋代·文天祥《正气歌》
6  凤凰台上凤凰游，凤去台空江自流。吴宫花草埋幽径，晋代衣冠成古丘。三山半落青天外，二水中分白鹭洲。总为浮云能蔽日，长安不见使人愁。——唐代·李白《登金陵凤凰台》
7  胜败兵家事不期，包羞忍耻是男儿。 江东子弟多才俊，卷土重来未可知。——唐代·杜牧《题乌江亭》
8  彼黍离离，彼稷之苗。行迈靡靡，中心摇摇。知我者，谓我心忧；不知我者，谓我何求。悠悠苍天，此何人哉？彼黍离离，彼稷之穗。行迈靡靡，中心如醉。知我者，谓我心忧；不知我者，谓我何求。悠悠苍天，此何人哉？彼黍离离，彼稷之实。行迈靡靡，中心如噎。知我者，谓我心忧；不知我者，谓我何求。悠悠苍天，此何人哉？——先秦·佚名《黍离》
9  江城如画里，山晚望晴空。两水夹明镜，双桥落彩虹。人烟寒橘柚，秋色老梧桐。谁念北楼上，临风怀谢公。——唐代·李白《秋登宣城谢脁北楼》
10  王濬楼船下益州，金陵王气黯然收。千寻铁锁沉江底，一片降幡出石头。人世几回伤往事，山形依旧枕寒流。今逢四海为家日，故垒萧萧芦荻秋。——唐代·刘禹锡《西塞山怀古》
11  长安回望绣成堆，山顶千门次第开。一骑红尘妃子笑，无人知是荔枝来。新丰绿树起黄埃，数骑渔阳探使回。霓裳一曲千峰上，舞破中原始下来。万国笙歌醉太平，倚天楼殿月分明。云中乱拍禄山舞，风过重峦下笑声。——唐代·杜牧《过华清宫绝句三首》
12  此地别燕丹，壮士发冲冠。昔时人已没，今日水犹寒。——唐代·骆宾王《于易水送人》
13  燕丹善养士，志在报强嬴。招集百夫良，岁暮得荆卿。君子死知己，提剑出燕京；素骥鸣广陌，慷慨送我行。雄发指危冠，猛气冲长缨。饮饯易水上，四座列群英。渐离击悲筑，宋意唱高声。萧萧哀风逝，淡淡寒波生。商音更流涕，羽奏壮士惊。心知去不归，且有后世名。登车何时顾，飞盖入秦庭。凌厉越万里，逶迤过千城。图穷事自至，豪主正怔营。惜哉剑术疏，奇功遂不成。其人虽已没，千载有馀情。——魏晋·陶渊明《咏荆轲》
14  江雨霏霏江草齐，六朝如梦鸟空啼。 无情最是台城柳，依旧烟笼十里堤。——唐代·韦庄《台城》
15  山围故国周遭在，潮打空城寂寞回。淮水东边旧时月，夜深还过女墙来。——唐代·刘禹锡《金陵五题·石头城》
16  越王勾践破吴归，义士还乡尽锦衣。 宫女如花满春殿，只今惟有鹧鸪飞。——唐代·李白《越中览古》
17  家国兴亡自有时，吴人何苦怨西施。西施若解倾吴国，越国亡来又是谁。——唐代·罗隐《西施》
18  长安大道连狭斜，青牛白马七香车。玉辇纵横过主第，金鞭络绎向侯家。龙衔宝盖承朝日，凤吐流苏带晚霞。百尺游丝争绕树，一群娇鸟共啼花。惟见 一作：唯见寂寂寥寥扬子居，年年岁岁一床书。独有南山桂花发，飞来飞去袭人裾。——唐代·卢照邻《长安古意》
19  二龙争战决雌雄，赤壁楼船扫地空。烈火张天照云海，周瑜于此破曹公。君去沧江望澄碧，鲸鲵唐突留馀迹。一一书来报故人，我欲因之壮心魄。——唐代·李白《赤壁歌送别》
20  莫唱当年长恨歌，人间亦自有银河。石壕村里夫妻别，泪比长生殿上多。——清代·袁枚《马嵬》
21  天地英雄气，千秋尚凛然。势分三足鼎，业复五铢钱。 得相能开国，生儿不象贤。凄凉蜀故妓，来舞魏宫前。——唐代·刘禹锡《蜀先主庙》
22  谁谓伤心画不成，画人心逐世人情。 君看六幅南朝事，老木寒云满故城。——唐代·韦庄《金陵图》
23  竹帛烟销帝业虚，关河空锁祖龙居。坑灰未冷山东乱，刘项原来不读书。——唐代·章碣《焚书坑》
24  并刀昨夜匣中鸣，燕赵悲歌最不平；易水潺湲云草碧，可怜无处送荆卿！——明代·陈子龙《渡易水》
25  万艘龙舸绿丝间，载到扬州尽不还。应是天教开汴水，一千余里地无山。尽道隋亡为此河，至今千里赖通波。若无水殿龙舟事，共禹论功不较多。——唐代·皮日休《汴河怀古二首》
26  明妃初出汉宫时，泪湿春风鬓脚垂。低徊顾影无颜色，尚得君王不自持。归来却怪丹青手，入眼平生几曾有；意态由来画不成，当时枉杀毛延寿。一去心知更不归，可怜着尽汉宫衣；寄声欲问塞南事，只有年年鸿雁飞。家人万里传消息，好在毡城莫相忆；君不见咫尺长门闭阿娇，人生失意无南北。明妃初嫁与胡儿，毡车百两皆胡姬。含情欲语独无处，传与琵琶心自知。黄金杆拨春风手，弹看飞鸿劝胡酒。汉宫侍女暗垂泪，沙上行人却回首。汉恩自浅胡恩深，人生乐在相知心。可怜青冢已芜没，尚有哀弦留至今。——宋代·王安石《明妃曲二首》
27  长啸梁甫吟，何时见阳春？君不见，朝歌屠叟辞棘津，八十西来钓渭滨。宁羞白发照清水，逢时壮气思经纶。广张三千六百钓，风期暗与文王亲。大贤虎变愚不测，当年颇似寻常人。君不见，高阳酒徒起草中，长揖山东隆准公。入门不拜逞雄辩，两女辍洗来趋风。东下齐城七十二，指挥楚汉如旋蓬。狂客落魄尚如此，何况壮士当群雄！我欲攀龙见明主，雷公砰訇震天鼓。帝旁投壶多玉女，三时大笑开电光，倏烁晦冥起风雨。阊阖九门不可通，以额扣关阍者怒。白日不照我精诚，杞国无事忧天倾。猰貐磨牙竞人肉，驺虞不折生草茎。手接飞猱搏雕虎，侧足焦原未言苦。智者可卷愚者豪，世人见我轻鸿毛。力排南山三壮士，齐相杀之费二桃。吴楚弄兵无剧孟，亚夫咍尔为徒劳。梁甫吟，声正悲。张公两龙剑，神物合有时。风云感会起屠钓，大人臲屼当安之。——唐代·李白《梁甫吟》
28  金陵风景好，豪士集新亭。举目山河异，偏伤周顗情。四坐楚囚悲，不忧社稷倾。王公何慷慨，千载仰雄名。——唐代·李白《金陵新亭》
29  遗庙丹青落，空山草木长。犹闻辞后主，不复卧南阳。——唐代·杜甫《武侯庙》
30  弯弓征战作男儿，梦里曾经与画眉。 几度思归还把酒，拂云堆上祝明妃。——唐代·杜牧《题木兰庙》
31  草合离宫转夕晖，孤云飘泊复何依？山河风景元无异，城郭人民半已非。满地芦花和我老，旧家燕子傍谁飞？从今别却江南路，化作啼鹃带血归。万里金瓯失壮图，衮衣颠倒落泥涂。空流杜宇声中血，半脱骊龙颔下须。老去秋风吹我恶，梦回寒月照人孤。千年成败俱尘土，消得人间说丈夫。——宋代·文天祥《金陵驿二首》
32  乘兴南游不戒严，九重谁省谏书函。 春风举国裁宫锦，半作障泥半作帆。——唐代·李商隐《隋宫》
33  汉宫美女多如云，中有一人字昭君。天生倾国倾城色，玉质孤高卓不群。来至掖庭已有年，愁听宫漏独成眠。可怜绝色等闲弃，汉帝不分媸与妍。非是君王不好色，佳人如织绕其侧。颠鸾倒凤夕连朝，遍识群芳犹未得。思幸佳人无孑遗，九重选美事颇奇。不劳龙目亲遴选，分辩媸妍赖画师。高低美丑瘦和肥，全仗画师笔一挥。古有按图寻骏马，今皇凭画幸嫔妃。粉黛欲蒙君眷顾，千金竟把画工赂。钱有几多艳几多，无钱休得君恩遇。群娥每每沐皇风，独有昭君际遇穷。自恃无双才与色，讵肯摧眉赂画工！朔方正月雪澌澌，单于策马至京西。因闻汉阙多佳丽，欲索一人娶作妻。汉帝闻言忙颔首，和亲政策由来久。只求边塞暂安宁，愿向单于献佳偶。诏传呈上美人图，御笔按图点丽姝。宫中美色真难舍，乃选庸姿嫁北胡。钦点宫娥上殿堂，昭君为字名王嫱。红袖翩跹迤逦至，至时四壁顿生光。纤步凌波行若止，清香袅袅风吹蕊。骨似琼瑶肌似冰，明眸转盼如秋水。芳华盖世满堂惊，汉帝茫然叹失声。画上庸姿乃绝色，其间究竟是何情？君言既出难更改，忍送红颜归翰海。暗将昭君比众妃，三千佳丽无光彩。含颦忍泪别君王，贱妾从今辞故乡。不用满朝贤将相，蛾眉为国靖边疆。妾今远嫁万千里，胜在深宫寂寞死。宫中尚有如花人，不赂画工命似纸。愿君莫惜妾微身，应惜忠心体国臣。但得贤才良将在，守边何必用佳人！更怜豪杰没尘埃，辜负平生万丈才。岂能屈节事权贵？慷慨高歌归去来！绝色常遭妖女妒，贤才每被奸人误。栖身异域本寻常，多少英雄悲失路！铁马戎装出塞去，莫愁身似风中絮。既然此地不留人，他乡自有留人处！朔漠茫茫走石沙，随身唯有一琵琶。此去诚知难复返，天涯何处不为家！黄雾涨天雪晦冥，黑云拂地风膻腥。高原万里草皆白，大漠千年冢独青。无端叙写昭君辞，红粉飘零实可悲。千古英雄同一叹，伤怀岂止为蛾眉！——南北朝·沈约《昭君辞》
34  西施越溪女，出自苎萝山。秀色掩今古，荷花羞玉颜。浣纱弄碧水，自与清波闲。皓齿信难开，沉吟碧云间。勾践徵绝艳，扬蛾入吴关。提携馆娃宫，杳渺讵可攀。一破夫差国，千秋竟不还。——唐代·李白《西施》
35  潮满冶城渚，日斜征虏亭。蔡洲新草绿，幕府旧烟青。兴废由人事，山川空地形。后庭花一曲，幽怨不堪听。——唐代·刘禹锡《金陵怀古》
36  姑苏台上乌栖时，吴王宫里醉西施。吴歌楚舞欢未毕， 青山欲衔半边日。银箭金壶漏水多，起看秋月坠江波。东方渐高奈乐何！——唐代·李白《乌栖曲》
37  汉寿城边野草春，荒祠古墓对荆榛。田中牧竖烧刍狗，陌上行人看石麟。华表半空经霹雳，碑文才见满埃尘。不知何日东瀛变，此地还成要路津。——唐代·刘禹锡《汉寿城春望》
38  明明在下，赫赫在上。天难忱斯，不易维王。天位殷适，使不挟四方。挚仲氏任，自彼殷商，来嫁于周，曰嫔于京。乃及王季，维德之行。大任有身，生此文王。维此文王，小心翼翼。昭事上帝，聿怀多福。厥德不回，以受方国。天监在下，有命既集。文王初载，天作之合。在洽之阳，在渭之涘。文王嘉止，大邦有子。大邦有子，伣天之妹。文定厥祥，亲迎于渭。造舟为梁，不显其光。有命自天，命此文王。于周于京，缵女维莘。长子维行，笃生武王。保右命尔，燮伐大商。殷商之旅，其会如林。矢于牧野，维予侯兴。上帝临女，无贰尔心。牧野洋洋，檀车煌煌，驷騵彭彭。维师尚父，时维鹰扬。凉彼武王，肆伐大商，会朝清明。——先秦·佚名《大明》
39  玉树歌残王气终，景阳兵合戍楼空。松楸远近千官冢，禾黍高低六代宫。石燕拂云晴亦雨，江豚吹浪夜还风。英雄一去豪华尽，惟有青山似洛中。——唐代·许浑《金陵怀古》
40  菀彼桑柔，其下侯旬，捋采其刘，瘼此下民。不殄心忧，仓兄填兮。倬彼昊天，宁不我矜？四牡骙骙，旟旐有翩。乱生不夷，靡国不泯。民靡有黎，具祸以烬。於乎有哀，国步斯频。国步蔑资，天不我将。靡所止疑，云徂何往？君子实维，秉心无竞。谁生厉阶，至今为梗？忧心慇慇，念我土宇。我生不辰，逢天僤怒。自西徂东，靡所定处。多我觏痻，孔棘我圉。为谋为毖，乱况斯削。告尔忧恤，诲尔序爵。谁能执热，逝不以濯？其何能淑，载胥及溺。如彼遡风，亦孔之僾。民有肃心，荓云不逮。好是稼穑，力民代食。稼穑维宝，代食维好？天降丧乱，灭我立王。降此蟊贼，稼穑卒痒。哀恫中国，具赘卒荒。靡有旅力，以念穹苍。维此惠君，民人所瞻。秉心宣犹，考慎其相。维彼不顺，自独俾臧。自有肺肠，俾民卒狂。瞻彼中林，甡甡其鹿。朋友已谮，不胥以谷。人亦有言：进退维谷。维此圣人，瞻言百里。维彼愚人，覆狂以喜。匪言不能，胡斯畏忌？维此良人，弗求弗迪。维彼忍心，是顾是复。民之贪乱，宁为荼毒。大风有隧，有空大谷。维此良人，作为式谷。维彼不顺，征以中垢。大风有隧，贪人败类。听言则对，诵言如醉。匪用其良，复俾我悖。嗟尔朋友，予岂不知而作。如彼飞虫，时亦弋获。既之阴女，反予来赫。民之罔极，职凉善背。为民不利，如云不克。民之回遹，职竞用力。民之未戾，职盗为寇。凉曰不可，覆背善詈。虽曰匪予，既作尔歌！——先秦·佚名《桑柔》
41  拂拭残碑，敕飞字，依稀堪读。慨当初，倚飞何重，后来何酷。岂是功成身合死，可怜事去言难赎。最无辜，堪恨更堪悲，风波狱。岂不念，疆圻蹙；岂不念，徽钦辱，念徽钦既返，此身何属。千载休谈南渡错，当时自怕中原复。笑区区、一桧亦何能，逢其欲。——明代·文征明《满江红·拂拭残碑》
42  沅湘流不尽，屈子怨何深。日暮秋风起，萧萧枫树林。——唐代·戴叔伦《过三闾庙》
43  大江来从万山中，山势尽与江流东。钟山如龙独西上，欲破巨浪乘长风。江山相雄不相让，形胜争夸天下壮。秦皇空此瘗黄金，佳气葱葱至今王。我怀郁塞何由开，酒酣走上城南台；坐觉苍茫万古意，远自荒烟落日之中来！石头城下涛声怒，武骑千群谁敢渡？黄旗入洛竟何祥，铁锁横江未为固。前三国，后六朝，草生官阙何萧萧。英雄乘时务割据，几度战血流寒潮。我生幸逢圣人起南国，祸乱初平事休息。从今四海永为家，不用长江限南北。——明代·高启《登金陵雨花台望大江》
44  绵绵瓜瓞。民之初生，自土沮漆。古公亶父，陶复陶冗，未有家室。古公亶父，来朝走马。率西水浒，至于岐下。爰及姜女，聿来胥宇。周原膴々，堇荼如饴。爰始爰谋，爰契我龟，曰止曰时，筑室于兹。乃慰乃止，乃左乃右，乃疆乃理，乃宣乃亩。自西徂东，周爰执事。乃召司空，乃召司徒，俾立室家。其绳则直，缩版以载，作庙翼翼。捄之陾，度之薨薨，筑之登登，削屡冯冯。百堵皆兴，鼛鼓弗胜。乃立皋门，皋门有伉。乃立应门，应门将将。乃立冢土，戎丑攸行。肆不殄厥愠，亦不陨厥问。柞棫拔矣，行道兑矣。混夷駾矣，维其喙矣！虞芮质厥成，文王蹶厥生。予曰有疏附，予曰有先后。予曰有奔奏，予曰有御侮！——先秦·佚名《绵》
45  猿鸟犹疑畏简书，风云常为护储胥。徒令上将挥神笔，终见降王走传车。管乐有才原不忝，关张无命欲何如？他年锦里经祠庙，梁父吟成恨有余。——唐代·李商隐《筹笔驿》
46  西山通虎穴，赤壁隐龙宫。形胜三分国，波流万世功。沙明拳宿鹭，天阔退飞鸿。最羡渔竿客，归船雨打篷。——宋代·潘大临《江间作四首·其三》
47  鄂王坟上草离离，秋日荒凉石兽危。南渡君臣轻社稷，中原父老望旌旗。英雄已死嗟何及，天下中分遂不支。莫向西湖歌此曲，水光山色不胜悲。——元代·赵孟頫《岳鄂王墓》
48  茂陵多病后，尚爱卓文君。酒肆人间世，琴台日暮云。野花留宝靥，蔓草见罗裙。归凤求凰意，寥寥不复闻。——唐代·杜甫《琴台》
49  燕南壮士吴门豪，筑中置铅鱼隐刀。感君恩重许君命，太山一掷轻鸿毛。——唐代·李白《结袜子》
50  直如朱丝绳，清如玉壶冰。何惭宿昔意，猜恨坐相仍。人情贱恩旧，世义逐衰兴。毫发一为瑕，丘山不可胜。食苗实硕鼠，点白信苍蝇。凫鹄远成美，薪刍前见凌。申黜褒女进，班去赵姬升。周王日沦惑，汉帝益嗟称。心赏犹难恃，貌恭岂易凭。古来共如此，非君独抚膺。——南北朝·鲍照《代白头吟》
51  上吞巴汉控潇湘，怒似连山静镜光。魏帝缝囊真戏剧，苻坚投棰更荒唐。千秋钓舸歌明月，万里沙鸥弄夕阳。范蠡清尘何寂寞，好风唯属往来商。——唐代·杜牧《西江怀古》
52  北湖南埭水漫漫，一片降旗百尺竿。三百年间同晓梦，钟山何处有龙盘。——唐代·李商隐《咏史二首·其一》
53  襄阳太守沉碑意，身后身前几年事。湘江千岁未为陵，水底鱼龙应识字。——唐代·鲍溶《襄阳怀古》
54  碧溪留我武关东，一笑怀王迹自穷。郑袖娇娆酣似醉，屈原憔悴去如蓬。山樯谷堑依然在，弱吐强吞尽已空。今日圣神家四海，戍旗长卷夕阳中。——唐代·杜牧《题武关》
55  牛首开天阙，龙岗抱帝宫。六朝春草里，万井落花中。访旧乌衣少，听歌玉树空。如何亡国恨，尽在大江东！——清代·屈大均《秣陵》
56  辇毂繁华事可伤，师师垂老过湖湘。缕衣檀板无颜色，一曲当时动帝王。——宋代·刘子翚《汴京纪事》
57  乘运应须宅八荒，男儿安在恋池隍。 君王自起新丰后，项羽何曾在故乡。——唐代·李商隐《题汉祖庙》
58  铁马云雕久绝尘，柳营高压汉营春。天清杀气屯关右，夜半妖星照渭滨。下国卧龙空寤主，中原逐鹿不由人。象床锦帐无言语，从此谯周是老臣。——唐代·温庭筠《过五丈原》
59  辇路江枫暗，宫庭野草春。伤心庾开府，老作北朝臣。——唐代·司空曙《金陵怀古》
60  英雄立马起沙陀，奈此朱梁跋扈何。只手难扶唐社稷，连城犹拥晋山河。风云帐下奇儿在，鼓角灯前老泪多。萧瑟三垂冈下路，至今人唱《百年歌》。——清代·严遂成《三垂冈》
61  惠远祠前晋溪水，翠叶银花清见底。水上西山如挂屏，郁郁苍苍三十里。中原北门形势雄，想见城阙云烟中。望川亭上阅今古，但有麦浪摇春风。君不见，系舟山头龙角秃，白塔一摧城覆没。薛王出降民不降，屋瓦乱飞如箭镞。汾流决入大夏门，府治移著唐明村。只从巨屏失光彩，河洛几度风烟昏。东阙苍龙西玉虎，金雀觚棱上云雨。不论民居与官府，仙佛所庐余百所。鬼役天才千万古，争教一炬成焦土。至今父老哭向天，死恨河南往来苦。南人鬼巫好禨祥，万夫畚锸开连岗。官街十字改丁字，钉破并州渠亦亡。几时却到承平了，重看官家筑晋阳。——金朝·元好问《过晋阳故城书事》
62  君不见魏武草创争天禄，群雄睚毗相驰逐。昼携壮士破坚阵，夜接词人赋华屋。都邑缭绕西山阳，桑榆汗漫漳河曲。城郭为墟人代改，但见西园明月在。邺旁高冢多贵臣，蛾眉曼睩共灰尘。试上铜台歌舞处，惟有秋风愁杀人。——唐代·张说《邺都引》
63  燕秦不两立，太子已为虞。千金奉短计，匕首荆卿趋。穷年徇所欲，兵势且见屠。微言激幽愤，怒目辞燕都。朔风动易水，挥爵前长驱。函首致宿怨，献田开版图。炯然耀电光，掌握罔正夫。造端何其锐，临事竟趑趄。长虹吐白日，仓卒反受诛。按剑赫凭怒，风雷助号呼。慈父断子首，狂走无容躯。夷城芟七族，台观皆焚污。始期忧患弭，卒动灾祸枢。秦皇本诈力，事与桓公殊。奈何效曹子，实谓勇且愚。世传故多谬，太史征无且。——唐代·柳宗元《咏荆轲》
64  湘波如泪色漻漻，楚厉迷魂逐恨遥。枫树夜猿愁自断，女萝山鬼语相邀。空归腐败犹难复，更困腥臊岂易招？但使故乡三户在，彩丝谁惜惧长蛟。——唐代·李商隐《楚宫》
65  昔闻李供奉，长啸独登楼。此地一垂顾，高名百代留。白云海色曙，明月天门秋。欲觅重来者，潺湲济水流。——明代·王世贞《登太白楼》
66  璇室群酣夜，璜溪独钓时。浮云看富贵，流水淡须眉。偶应非熊兆，尊为帝者师。轩裳如固有，千载起人思。——明代·刘基《题太公钓渭图》
67  皇矣上帝，临下有赫。监观四方，求民之莫。维此二国，其政不获。维彼四国，爰究爰度。上帝耆之，憎其式廓。乃眷西顾，此维与宅。作之屏之，其菑其翳。修之平之，其灌其栵。启之辟之，其柽其椐。攘之剔之，其檿其柘。帝迁明德，串夷载路。天立厥配，受命既固。帝省其山，柞棫斯拔，松柏斯兑。帝作邦作对，自大伯王季。维此王季，因心则友。则友其兄，则笃其庆，载锡之光。受禄无丧，奄有四方。维此王季，帝度其心。貊其德音，其德克明。克明克类，克长克君。王此大邦，克顺克比。比于文王，其德靡悔。既受帝祉，施于孙子。帝谓文王：无然畔援，无然歆羡，诞先登于岸。密人不恭，敢距大邦，侵阮徂共。王赫斯怒，爰整其旅，以按徂旅。以笃于周祜，以对于天下。依其在京，侵自阮疆。陟我高冈，无矢我陵。我陵我阿，无饮我泉，我泉我池。度其鲜原，居岐之阳，在渭之将。万邦之方，下民之王。帝谓文王：予怀明德，不大声以色，不长夏以革。不识不知，顺帝之则。帝谓文王：訽尔仇方，同尔弟兄。以尔钩援，与尔临冲，以伐崇墉。临冲闲闲，崇墉言言。执讯连连，攸馘安安。是类是禡，是致是附，四方以无侮。临冲茀茀，崇墉仡仡。是伐是肆，是绝是忽。四方以无拂。——先秦·佚名《皇矣》
68  旅客三秋至，层城四望开。楚山横地出，汉水接天回。冠盖非新里，章华即旧台。习池风景异，归路满尘埃。——唐代·杜审言《登襄阳城》
69  秦鹿奔野草，逐之若飞蓬。项王气盖世，紫电明双瞳。呼吸八千人，横行起江东。赤精斩白帝，叱咤入关中。两龙不并跃，五纬与天同。楚灭无英图，汉兴有成功。按剑清八极，归酣歌大风。伊昔临广武，连兵决雌雄。分我一杯羹，太皇乃汝翁。战争有古迹，壁垒颓层穹。猛虎啸洞壑，饥鹰鸣秋空。翔云列晓阵，杀气赫长虹。拨乱属豪圣，俗儒安可通。沉湎呼竖子，狂言非至公。抚掌黄河曲，嗤嗤阮嗣宗。——唐代·李白《登广武古战场怀古》
70  七国三边未到忧，十三身袭富平侯。不收金弹抛林外，却惜银床在井头。彩树转灯珠错落，绣檀回枕玉雕锼。当关不报侵晨客，新得佳人字莫愁。——唐代·李商隐《富平少侯》
71  香径长洲尽棘丛，奢云艳雨只悲风。 吴王事事须亡国，未必西施胜六宫。——唐代·陆龟蒙《吴宫怀古》
72  汉家天马出蒲梢，苜蓿榴花遍近郊。内苑只知含凤觜，属车无复插鸡翘。玉桃偷得怜方朔，金屋修成贮阿娇。谁料苏卿老归国，茂陵松柏雨萧萧。——唐代·李商隐《茂陵》
73  穗帷飘井干，樽酒若平生。郁郁西陵树，讵闻歌吹声。芳襟染泪迹，婵媛空复情。玉座犹寂寞，况乃妾身轻。——南北朝·谢朓《同谢谘议咏铜雀台》
74  年来肠断秣陵舟，梦绕秦淮水上楼。十日雨丝风片里，浓春艳景似残秋。——清代·王士祯《秦淮杂诗二十首·其一》
75  子房未虎啸，破产不为家。沧海得壮士，椎秦博浪沙。报韩虽不成，天地皆振动。潜匿游下邳，岂曰非智勇？我来圯桥上，怀古钦英风。唯见碧流水，曾无黄石公。叹息此人去，萧条徐泗空。——唐代·李白《经下邳圯桥怀张子房》
76  古城莽苍饶荆榛，驱马荒城愁杀人，魏王宫观尽禾黍，信陵宾客随灰尘。忆昨雄都旧朝市，轩车照耀歌钟起，军容带甲三十万，国步连营一千里。全盛须臾哪可论，高台曲池无复存，遗墟但见狐狸迹，古地空余草木根。暮天摇落伤怀抱，抚剑悲歌对秋草，侠客犹传朱亥名，行人尚识夷门道。白璧黄金万户侯，宝刀骏马填山丘，年代凄凉不可问，往来唯见水东流。——唐代·高适《古大梁行》
77  缅想咸阳事可嗟，楚歌哀怨思无涯。八千子弟归何处？万里鸿沟属汉家。弓断阵前争日月，血流垓下定龙蛇。拔山力尽乌江水，今古悠悠空浪花。——唐代·栖一《垓下怀古》
78  云旗庙貌拜行人，功罪千秋问鬼神。剑舞鸿门能赦汉，船沉巨鹿竟亡秦。范增一去无谋主，韩信原来是逐臣。江上楚歌最哀怨，招魂不独为灵均。——清代·严遂成《乌江项王庙》
79  朝云乱人目，帝女湘川宿。折菡巫山下，采荇洞庭腹。故以轻薄好，千里命舻舳。何事非相思，江上葳蕤竹。——南北朝·吴均《登二妃庙》
80  大树无枝向北风，十年遗恨泣英雄。班师诏已来三殿，射虏书犹说两宫。每忆上方谁请剑，空嗟高庙自藏弓。栖霞岭上今回首，不见诸陵白露中。——明代·高启《吊岳王墓》
81  朝登百丈峰，遥望燕支道。汉垒青冥间，胡天白如扫。忆昔霍将军，连年此征讨。匈奴终不灭，寒山徒草草。唯见鸿雁飞，令人伤怀抱。晋武轻后事，惠皇终已昏。豺狼塞瀍洛，胡羯争乾坤。四海如鼎沸，五原徒自尊。而今白庭路，犹对青阳门。朝市不足问，君臣随草根。——唐代·高适《登百丈峰二首》
82  武皇去金阁，英威长寂寞。雄剑顿无光，杂佩亦销烁。秋至明月圆，风伤白露落。清夜何湛湛，孤烛映兰幕。抚影怆无从，惟怀忧不薄。瑶色行应罢，红芳几为乐？徒登歌舞台，终成蝼蚁郭！——南北朝·江淹《铜爵妓》
83  圣人不利己，忧济在元元。黄屋非尧意，瑶台安可论？吾闻西方化，清净道弥敦。奈何穷金玉，雕刻以为尊？云构山林尽，瑶图珠翠烦。鬼工尚未可，人力安能存？夸愚适增累，矜智道逾昏。——唐代·陈子昂《感遇诗三十八首·其十九》
84  一笑无秦帝，飘然向海东。谁能排大难？不屑计奇功。古戍三秋雁，高台万木风。从来天下士，只在布衣中。——清代·屈大均《鲁连台》
85  拥旄为汉将，汗马出长城。长城地势险，万里与云平。凉秋八九月，虏骑入幽并。飞狐白日晚，瀚海愁云生。羽书时断绝，刁斗昼夜惊。乘墉挥宝剑，蔽日引高旍。云屯七萃士，鱼丽六郡兵。胡笳关下思，羌笛陇头鸣。骨都先自詟，日逐次亡精。玉门罢斥候，甲第始修营。位登万庾积，功立百行成。天长地自久，人道有亏盈。未穷激楚乐，已见高台倾。当令麟阁上，千载有雄名！——南北朝·虞羲《咏霍将军北伐》
86  古坟零落野花春，闻说中郎有后身。 今日爱才非昔日，莫抛心力作词人。——唐代·温庭筠《蔡中郎坟》
87  穆王八骏天马驹，后人爱之写为图。背如龙兮颈如象，骨竦筋高脂肉壮。日行万里速如飞，穆王独乘何所之？四荒八极踏欲遍，三十二蹄无歇时。属车轴折趁不及，黄屋草生弃若遗。瑶池西赴王母宴，七庙经年不亲荐。璧台南与盛姬游，明堂不复朝诸侯。《白云》《黄竹》歌声动，一人荒乐万人愁。周从后稷至文武，积德累功世勤苦。岂知才及四代孙，心轻王业如灰土。由来尤物不在大，能荡君心则为害。文帝却之不肯乘，千里马去汉道兴。穆王得之不为戒，八骏驹来周室坏。至今此物世称珍，不知房星之精下为怪。八骏图，君莫爱。——唐代·白居易《八骏图》
88  徒把金戈挽落晖，南冠无奈北风吹。子房本为韩仇出，诸葛宁知汉祚移。云暗鼎湖龙去远，月明华表鹤归迟。不须更上新亭望，大不如前洒泪时。——元代·虞集《挽文丞相》
89  骠骑非无势，少卿终不去。世道剧颓波，我心如砥柱。贾生明王道，卫绾工车戏。同遇汉文时，何人居贵位。——唐代·刘禹锡《咏史二首》
90  三章既沛秦川雨，入关又纵阿房炬，汉王真龙项王虎。玉玦三提王不语，鼎上杯羹弃翁姥，项王真龙汉王鼠。垓下美人泣楚歌，定陶美人泣楚舞，真龙亦鼠虎亦鼠。——明代·王象春《书项王庙壁》
91  佳人自鞚玉花骢，翩如惊燕蹋飞龙。金鞭争道宝钗落，何人先入明光宫。宫中羯鼓催花柳，玉奴弦索花奴手。坐中八姨真贵人，走马来看不动尘。明眸皓齿谁复见，只有丹青余泪痕。人间俯仰成今古，吴公台下雷塘路。当时亦笑张丽华，不知门外韩擒虎。——宋代·苏轼《虢国夫人夜游图》
92  春风吹船著吾溪，扶藜上读《中兴碑》。平生半世看墨本，摩挲石刻鬓成丝。明皇不作苞桑计，颠倒四海由禄儿。九庙不守乘舆西，万官已作鸟择栖。抚军监国太子事，何乃趣取大物为？事有至难天幸耳，上皇蹰蹐还京师。内间张后色可否？外间李父颐指挥。南内凄凉几苟活，高将军去事尤危。臣结春秋二三策，臣甫杜鹃再拜诗。安知忠臣痛至骨，世上但赏琼琚词。同来野僧六七辈，亦有文士相追随。断崖苍藓对立久，冻雨为洗前朝悲。——宋代·黄庭坚《书摩崖碑后》
93  昔在零陵厌，神器若无依。逐兔争先捷，掎鹿竞因机。呼吸开伯道，叱咤掩江畿。豹变分奇略，虎视肃戎威。长蛇衄巴汉，骥马绝淮淝。交战无内御，重门岂外扉。成功举已弃，凶德愎而违。水龙忽东骛，青盖乃西归。朅来已永久，年代嗳微微。苔石疑文字，荆坟失是非。山莺空曙响，陇月自秋晖。银海终无浪，金凫会不飞。阒寂今如此，望望沾人衣。——南北朝·何逊《行经孙氏陵》
94  淮阴北面师广武，其气岂只吞项羽。君得李佑不肯诛。便知元济在掌股。羊公德行化悍夫，卧鼓不战良骄吴。公方沉鸷诸将底，又笑元济无头颅。雪中行师等儿戏，夜取蔡州藏袖底。远人信宿犹未知，大类西平击朱泚。锦袍玉带仍父风，拄颐长剑大梁公。君看齁橐见丞相，此意与天相始终。——宋代·惠洪《题李愬画像》
95  平远江山极目回，古祠漠漠背城开。莫嫌举世无知己，未有庸人不忌才。放逐肯消亡国恨？岁时犹动楚人哀！湘兰沅芷年年绿，想见吟魂自往来。——清代·查慎行《三闾祠》
96  寒沙四面平，飞雪千里惊。风断阴山树，雾失交河城。朝驱左贤阵，夜薄休屠营。昔事前军幕，今逐嫖姚兵。失道刑既重，迟留法未轻。所赖今天子，汉道日休明。——南北朝·范云《效古诗》
97  亢龙宾天群龙战，潜龙跃出飞龙现。白衣苍狗等浮云，处处从龙作宫殿。东南半壁燕处堂，正统未亡垂一线。百日朝廷沸似汤，十郡山河去如电。高帝子孙隆准公，身殉社稷无牵恋。粤秀峰头望帝魂，直与煤山相后先。当时藁葬汉台东，三尺荒陵枕郊甸。四坟角立不知名，云是诸王殉国彦。左瞻右顾冢垒垒，万古一丘无贵贱。年年风雨暗清明，陌上行人泪如溅。寻思往事问重泉，笑折山花当九献。怅望钟山春草深，谁人更与除坛墠！——清代·成鹫《仙城寒食歌·绍武陵》
98  绮閤飘香下太湖，乱兵侵晓上姑苏。 越王大有堪羞处，只把西施赚得吴。 郑妲无言下玉墀，夜来飞箭满罘罳。越王定指高台笑，却见当时金镂楣。 半夜娃宫作战场，血腥犹杂宴时香。 西施不及烧残蜡，犹为君王泣数行。 素袜虽遮未掩羞，越兵犹怕伍员头。 吴王恨魄今如在，只合西施濑上游。 响屟廊中金玉步，采蘋山上绮罗身。 不知水葬今何处，溪月弯弯欲效颦。——唐代·皮日休《馆娃宫怀古五绝》
99  束带值明后，顾盼流辉光。一心在陈力，鼎列夸四方。款款效忠信，恩义皎如霜。生时亮同体，死没宁分张。壮躯闭幽隧，猛志填黄肠。殉死礼所非，况乃用其良。霸基弊不振，晋楚更张皇。疾病命固乱，魏氏言有章。从邪陷厥父，吾欲讨彼狂。——唐代·柳宗元《咏三良》
100  玉环妖血无人扫，渔阳马厌长安草。潼关战骨高于山，万里君王蜀中老。金戈铁马从西来，郭公凛凛英雄才。举旗为风偃为雨，洒扫九庙无尘埃。元功高名谁与纪，风雅不继骚人死。水部胸中星斗文，太师笔下龙蛇字。天遣二子传将来，高山十丈磨苍崖。谁持此碑入我室？使我一见昏眸开。百年兴废增感慨，当时数子今安在？君不见，荒凉浯水弃不收，时有游人打碑卖。——宋代·张耒《读中兴碑》
1  三月三日天气新，长安水边多丽人。态浓意远淑且真，肌理细腻骨肉匀。绣罗衣裳照暮春，蹙金孔雀银麒麟。头上何所有？翠微盍叶垂鬓唇。背后何所见？珠压腰衱稳称身。就中云幕椒房亲，赐名大国虢与秦。紫驼之峰出翠釜，水精之盘行素鳞。犀箸厌饫久未下，鸾刀缕切空纷纶。黄门飞鞚不动尘，御厨络绎送八珍。箫鼓哀吟感鬼神，宾从杂遝实要津。后来鞍马何逡巡，当轩下马入锦茵。杨花雪落覆白苹，青鸟飞去衔红巾。炙手可热势绝伦，慎莫近前丞相嗔！——唐代·杜甫《丽人行》
1  神龟虽寿，犹有竟时。腾蛇乘雾，终为土灰。老骥伏枥，志在千里。烈士暮年，壮心不已。盈缩之期，不但在天；养怡之福，可得永年。幸甚至哉，歌以咏志。——两汉·曹操《龟虽寿》
2  怕愁贪睡独开迟，自恐冰容不入时。故作小红桃杏色，尚余孤瘦雪霜姿。寒心未肯随春态，酒晕无端上玉肌。诗老不知梅格在，更看绿叶与青枝。雪里开花却是迟，何如独占上春时。也知造物含深意，故与施朱发妙姿。细雨裛残千颗泪，轻寒瘦损一分肌。不应便杂夭桃杏，半点微酸已著枝。幽人自恨探春迟，不见檀心未吐时。丹鼎夺胎那是宝，玉人頩颊更多姿。抱丛暗蕊初含子，落盏穠香已透肌。乞与徐熙新画样，竹间璀璨出斜枝。——宋代·苏轼《红梅三首》
1  杜陵有布衣，老大意转拙。许身一何愚，窃比稷与契。居然成濩落，白首甘契阔。盖棺事则已，此志常觊豁。穷年忧黎元，叹息肠内热。取笑同学翁，浩歌弥激烈。非无江海志，潇洒送日月。生逢尧舜君，不忍便永诀。当今廊庙具，构厦岂云缺。葵藿倾太阳，物性固莫夺。顾惟蝼蚁辈，但自求其穴。胡为慕大鲸，辄拟偃溟渤。以兹误生理，独耻事干谒。兀兀遂至今，忍为尘埃没。终愧巢与由，未能易其节。沉饮聊自遣，放歌破愁绝。岁暮百草零，疾风高冈裂。天衢阴峥嵘，客子中夜发。霜严衣带断，指直不得结。凌晨过骊山，御榻在嵽嵲。蚩尤塞寒空，蹴蹋崖谷滑。瑶池气郁律，羽林相摩戛。君臣留欢娱，乐动殷樛嶱。赐浴皆长缨，与宴非短褐。彤庭所分帛，本自寒女出。鞭挞其夫家，聚敛贡城阙。圣人筐篚恩，实欲邦国活。臣如忽至理，君岂弃此物。多士盈朝廷，仁者宜战栗。况闻内金盘，尽在卫霍室。中堂舞神仙，烟雾散玉质。煖客貂鼠裘，悲管逐清瑟。劝客驼蹄羹，霜橙压香橘。朱门酒肉臭，路有冻死骨。荣枯咫尺异，惆怅难再述。北辕就泾渭，官渡又改辙。群冰从西下，极目高崒兀。疑是崆峒来，恐触天柱折。河梁幸未坼，枝撑声窸窣。行旅相攀援，川广不可越。老妻寄异县，十口隔风雪。谁能久不顾，庶往共饥渴。入门闻号啕，幼子饥已卒。吾宁舍一哀，里巷亦呜咽。所愧为人父，无食致夭折。岂知秋禾登，贫窭有仓卒。生常免租税，名不隶征伐。抚迹犹酸辛，平人固骚屑。默思失业徒，因念远戍卒。忧端齐终南，澒洞不可掇。——唐代·杜甫《自京赴奉先县咏怀五百字》
2  夜中不能寐，起坐弹鸣琴。薄帷鉴明月，清风吹我襟。孤鸿号外野，翔鸟鸣北林。徘徊将何见？忧思独伤心。——魏晋·阮籍《咏怀八十二首·其一》
3  忆泥燕，飞到画堂前。占得杏梁安稳处，体轻唯有主人怜，堪羡好因缘。——唐代·牛峤《忆江南·衔泥燕》
4  百年长扰扰，万事悉悠悠。日光随意落，河水任情流。礼乐囚姬旦，诗书缚孔丘。不如高枕枕，时取醉消愁。——唐代·王绩《赠程处士》
1  君不见，黄河之水天上来，奔流到海不复回。君不见，高堂明镜悲白发，朝如青丝暮成雪。人生得意须尽欢，莫使金樽空对月。天生我材必有用，千金散尽还复来。烹羊宰牛且为乐，会须一饮三百杯。岑夫子，丹丘生，将进酒，杯莫停。与君歌一曲，请君为我倾耳听。&倾耳听 一作：侧耳听&钟鼓馔玉不足贵，但愿长醉不复醒。&不足贵 一作：何足贵；不复醒 一作：不愿醒/》
2  读陆游咏梅词，反其意而用之。风雨送春归，飞雪迎春到。已是悬崖百丈冰，犹有花枝俏。俏也不争春，只把春来报。待到山花烂漫时，她在丛中笑。——近代·毛泽东《卜算子·咏梅》
3  北风卷地白草折，胡天八月即飞雪。忽如一夜春风来，千树万树梨花开。散入珠帘湿罗幕，狐裘不暖锦衾薄。将军角弓不得控，都护铁衣冷难着。瀚海阑干百丈冰，愁云惨淡万里凝。中军置酒饮归客，胡琴琵琶与羌笛。纷纷暮雪下辕门，风掣红旗冻不翻。轮台东门送君去，去时雪满天山路。山回路转不见君，雪上空留马行处。——唐代·岑参《白雪歌送武判官归京》
4  碧玉妆成一树高，万条垂下绿丝绦。不知细叶谁裁出，二月春风似剪刀。——唐代·贺知章《咏柳》
5  好雨知时节，当春乃发生。随风潜入夜，润物细无声。野径云俱黑，江船火独明。晓看红湿处，花重锦官城。——唐代·杜甫《春夜喜雨》
6  墙角数枝梅，凌寒独自开。遥知不是雪，为有暗香来。——宋代·王安石《梅花》
7  吾家洗砚池头树，个个花开淡墨痕。不要人夸好颜色，只流清气满乾坤。&版本一&我家洗砚池边树，朵朵花开淡墨痕。不要人夸颜色好，只留清气满乾坤。&版本二&——元代·王冕《墨梅》
8  青青园中葵，朝露待日晞。阳春布德泽，万物生光辉。常恐秋节至，焜黄华叶衰。百川东到海，何时复西归？少壮不努力，老大徒伤悲！——两汉·佚名《长歌行》
9  离离原上草，一岁一枯荣。野火烧不尽，春风吹又生。远芳侵古道，晴翠接荒城。又送王孙去，萋萋满别情。——唐代·白居易《草》
10  千锤万凿出深山，烈火焚烧若等闲。粉骨碎身全不怕，要留清白在人间。&一作：千锤万击出深山》
11  咬定青山不放松，立根原在破岩中。千磨万击还坚劲，任尔东西南北风。——清代·郑燮《竹石》
12  秋丛绕舍似陶家，遍绕篱边日渐斜。 不是花中偏爱菊，此花开尽更无花。——唐代·元稹《菊花》
13  清晨入古寺，初日照高林。竹径通幽处，禅房花木深。山光悦鸟性，潭影空人心。万籁此都寂，但余钟磬音。&版本一&清晨入古寺，初日照高林。曲径通幽处，禅房花木深。山光悦鸟性，潭影空人心。万籁此俱寂，惟余钟磬音。&版本二&清晨入古寺，初日照高林。竹径通幽处，禅房花木深。山光悦鸟性，潭影空人心。万籁此俱寂，但余钟磬音。&版本三&清晨入古寺，初日照高林。曲径通幽处，禅房花木深。山光悦鸟性，潭影空人心。万籁此俱寂，但余钟磬音。&版本四&——唐代·常建《题破山寺后禅院》
14  红豆生南国，春来发几枝。愿君多采撷，此物最相思。——唐代·王维《相思》
15  不论平地与山尖，无限风光尽被占。 采得百花成蜜后，为谁辛苦为谁甜。——唐代·罗隐《蜂》
16  鹅，鹅，鹅，曲项向天歌。白毛浮绿水，红掌拨清波。——唐代·骆宾王《咏鹅》
17  冰雪林中著此身，不同桃李混芳尘。忽然一夜清香发，散作乾坤万里春。——元代·王冕《白梅》
18  垂緌饮清露，流响出疏桐。居高声自远，非是藉秋风。——唐代·虞世南《蝉》
19  亭亭山上松，瑟瑟谷中风。风声一何盛，松枝一何劲。冰霜正惨凄，终岁常端正。岂不罹凝寒，松柏有本性。——魏晋·刘桢《赠从弟》
20  一树寒梅白玉条，迥临村路傍溪桥。不知近水花先发，疑是经冬雪未销。——唐代·张谓《早梅》
21  待到秋来九月八，我花开后百花杀。冲天香阵透长安，满城尽带黄金甲。——唐代·黄巢《不第后赋菊》
22  众芳摇落独暄妍，占尽风情向小园。疏影横斜水清浅，暗香浮动月黄昏。霜禽欲下先偷眼，粉蝶如知合断魂。幸有微吟可相狎，不须檀板共金尊。——宋代·林逋《山园小梅·其一》
23  大漠沙如雪，燕山月似钩。何当金络脑，快走踏清秋。——唐代·李贺《马诗二十三首·其五》
24  大雪压青松，青松挺且直。 要知松高洁，待到雪化时。——现代·陈毅《青松》
25  闻道梅花坼晓风，雪堆遍满四山中。何方可化身千亿，一树梅花一放翁。——宋代·陆游《梅花绝句·其一》
26  浮香绕曲岸，圆影覆华池。常恐秋风早，飘零君不知。——唐代·卢照邻《曲池荷》
27  飒飒西风满院栽，蕊寒香冷蝶难来。 他年我若为青帝，报与桃花一处开。——唐代·黄巢《题菊花》
28  胡马大宛名，锋棱瘦骨成。竹批双耳峻，风入四蹄轻。所向无空阔，真堪托死生。骁腾有如此，万里可横行。——唐代·杜甫《房兵曹胡马诗》
29  重重叠叠上瑶台，几度呼童扫不开。刚被太阳收拾去，却教明月送将来。——宋代·苏轼《花影》
30  数萼初含雪，孤标画本难。香中别有韵，清极不知寒。横笛和愁听，斜枝倚病看。朔风如解意，容易莫摧残。——唐代·崔道融《梅花》
31  移舟水溅差差绿，倚槛风摆柄柄香。多谢浣纱人未折，雨中留得盖鸳鸯。——唐代·郑谷《莲叶》
32  青天有月来几时？我今停杯一问之。人攀明月不可得，月行却与人相随。皎如飞镜临丹阙，绿烟灭尽清辉发。但见宵从海上来，宁知晓向云间没。白兔捣药秋复春，嫦娥孤栖与谁邻？今人不见古时月，今月曾经照古人。古人今人若流水，共看明月皆如此。唯愿当歌对酒时，月光长照金樽里。——唐代·李白《把酒问月·故人贾淳令予问之》
33  定定住天涯，依依向物华。寒梅最堪恨，常作去年花。——唐代·李商隐《忆梅》
34  新竹高于旧竹枝，全凭老干为扶持。下年再有新生者，十丈龙孙绕凤池。——清代·郑燮《新竹》
35  兔园标物序，惊时最是梅。衔霜当路发，映雪拟寒开。枝横却月观，花绕凌风台。朝洒长门泣，夕驻临邛杯。应知早飘落，故逐上春来。——南北朝·何逊《咏早梅》
36  自小刺头深草里，而今渐觉出蓬蒿。 时人不识凌云木，直待凌云始道高。——唐代·杜荀鹤《小松》
37  山边幽谷水边村，曾被疏花断客魂。犹恨东风无意思，更吹烟雨暗黄昏。——宋代·张嵲《墨梅》
38  西陆蝉声唱，南冠客思深。&客思深 一作：客思侵&不堪玄鬓影，来对白头吟。&不堪 一作：那堪&露重飞难进，风多响易沉。无人信高洁，谁为表予心？——唐代·骆宾王《咏蝉》
39  乱条犹未变初黄，倚得东风势便狂。解把飞花蒙日月，不知天地有清霜。——宋代·曾巩《咏柳》
40  枝间新绿一重重， 小蕾深藏数点红。爱惜芳心莫轻吐， 且教桃李闹春风。——金朝·元好问《同儿辈赋未开海棠》
41  只有天在上，更无山与齐。举头红日近，回首白云低。——宋代·寇准《咏华山》
42  耕犁千亩实千箱，力尽筋疲谁复伤？但得众生皆得饱，不辞羸病卧残阳。——宋代·李纲《病牛》
43  岂曰无衣？七兮。不如子之衣，安且吉兮。岂曰无衣？六兮。不如子之衣，安且燠兮。——先秦·佚名《无衣》
44  孤雁不饮啄，飞鸣声念群。谁怜一片影，相失万重云？望尽似犹见，哀多如更闻。野鸦无意绪，鸣噪自纷纷。——唐代·杜甫《孤雁》
45  故园三径吐幽丛，一夜玄霜坠碧空。多少天涯未归客，尽借篱落看秋风。——明代·唐寅《菊花》
46  晓迎秋露一枝新，不占园中最上春。桃李无言又何在，向风偏笑艳阳人。——唐代·杜牧《紫薇花》
47  素蘤多蒙别艳欺，此花真合在瑶池。无情有恨何人觉？月晓风清欲堕时。——唐代·陆龟蒙《白莲》
48  晨起开门雪满山，雪晴云淡日光寒。檐流未滴梅花冻，一种清孤不等闲。——清代·郑燮《山中雪后》
49  四月清和雨乍晴，南山当户转分明。更无柳絮因风起，惟有葵花向日倾。——宋代·司马光《客中初夏》
50  万木冻欲折，孤根暖独回。前村深雪里，昨夜一枝开。风递幽香出，禽窥素艳来。明年如应律，先发望春台。——唐代·齐己《早梅》
51  一自胡尘入汉关，十年伊洛路漫漫。青墩溪畔龙钟客，独立东风看牡丹。——宋代·陈与义《咏牡丹》
52  二月巴陵日日风，春寒未了怯园公。海棠不惜胭脂色，独立蒙蒙细雨中。——宋代·陈与义《春寒》
53  桃李莫相妒，夭姿元不同。犹余雪霜态，未肯十分红。——宋代·王十朋《红梅》
54  早梅发高树，迥映楚天碧。朔吹飘夜香，繁霜滋晓白。欲为万里赠，杳杳山水隔。寒英坐销落，何用慰远客。——唐代·柳宗元《早梅》
55  五月榴花照眼明，枝间时见子初成。 可怜此地无车马，颠倒青苔落绛英。——唐代·韩愈《题张十一旅舍三咏榴花》
56  山围故国周遭在，潮打空城寂寞回。淮水东边旧时月，夜深还过女墙来。——唐代·刘禹锡《金陵五题·石头城》
57  荷叶五寸荷花娇，贴波不碍画船摇；相到薰风四五月，也能遮却美人腰。——清代·石涛《荷花》
58  本以高难饱，徒劳恨费声。五更疏欲断，一树碧无情。薄宦梗犹泛，故园芜已平。烦君最相警，我亦举家清。——唐代·李商隐《蝉》
59  蜉蝣之羽，衣裳楚楚。心之忧矣，於我归处。蜉蝣之翼，采采衣服。心之忧矣，於我归息。蜉蝣掘阅，麻衣如雪。心之忧矣，於我归说。——先秦·佚名《蜉蝣》
60  凿开混沌得乌金，藏蓄阳和意最深。爝火燃回春浩浩，洪炉照破夜沉沉。鼎彝元赖生成力，铁石犹存死后心。但愿苍生俱饱暖，不辞辛苦出山林。——明代·于谦《咏煤炭》
61  绿塘摇滟接星津，轧轧兰桡入白蘋。应为洛神波上袜，至今莲蕊有香尘。——唐代·温庭筠《莲花》
62  白日不到处，青春恰自来。苔花如米小，也学牡丹开。——清代·袁枚《苔》
63  一树春风千万枝，嫩于金色软于丝。 永丰西角荒园里，尽日无人属阿谁？——唐代·白居易《杨柳枝词》
64  罩云飘远岫，喷雨泛长河。低飞昏岭腹，斜足洒岩阿。泫丛珠缔叶，起溜镜图波。濛柳添丝密，含吹织空罗。——唐代·李世民《咏雨》
65  灼灼荷花瑞，亭亭出水中。一茎孤引绿，双影共分红。色夺歌人脸，香乱舞衣风。名莲自可念，况复两心同。——隋代·杜公瞻《咏同心芙蓉》
66  高阁客竟去，小园花乱飞。参差连曲陌，迢递送斜晖。 肠断未忍扫，眼穿仍欲归。芳心向春尽，所得是沾衣。——唐代·李商隐《落花》
67  一夜新霜著瓦轻，芭蕉新折败荷倾。耐寒唯有东篱菊，金粟初开晓更清。——唐代·白居易《咏菊》
68  身在千山顶上头，突岩深缝妙香稠。非无脚下浮云闹，来不相知去不留。——清代·郑燮《题画兰》
69  肃肃凉风生，加我林壑清。驱烟寻涧户，卷雾出山楹。去来固无迹，动息如有情。日落山水静，为君起松声。&版本一&肃肃凉景生，加我林壑清。驱烟寻涧户，卷雾出山楹。去来固无迹，动息如有情。日落山水静，为君起松声。&版本二&——唐代·王勃《咏风》
70  江南有丹橘，经冬犹绿林。岂伊地气暖？自有岁寒心。可以荐嘉客，奈何阻重深。运命惟所遇，循环不可寻。徒言树桃李，此木岂无阴？——唐代·张九龄《感遇·江南有丹橘》
71  王孙莫把比蓬蒿，九日枝枝近鬓毛。露湿秋香满池岸，由来不羡瓦松高。——唐代·郑谷《菊》
72  流莺漂荡复参差，度陌临流不自持。巧啭岂能无本意？良辰未必有佳期。风朝露夜阴晴里，万户千门开闭时。曾苦伤春不忍听，凤城何处有花枝。——唐代·李商隐《流莺》
73  江南倦历览，江北旷周旋。怀新道转迥，寻异景不延。乱流趋正绝，孤屿媚中川。云日相晖映，空水共澄鲜。表灵物莫赏，蕴真谁为传。想象昆山姿，缅邈区中缘。始信安期术，得尽养生年。——南北朝·谢灵运《登江中孤屿》
74  潇湘何事等闲回，水碧沙明两岸苔。 二十五弦弹夜月，不胜清怨却飞来。——唐代·钱起《归雁》
75  新裂齐纨素，皎洁如霜雪。裁为合欢扇，团团似明月。出入君怀袖，动摇微风发。常恐秋节至，凉飙夺炎热。弃捐箧笥中，恩情中道绝。——两汉·班婕妤《怨歌行》
76  西北有高楼，上与浮云齐。交疏结绮窗，阿阁三重阶。上有弦歌声，音响一何悲！谁能为此曲，无乃杞梁妻。清商随风发，中曲正徘徊。一弹再三叹，慷慨有余哀。不惜歌者苦，但伤知音稀。愿为双鸿鹄，奋翅起高飞。——两汉·佚名《西北有高楼》
77  西岳崚嶒竦处尊，诸峰罗立似儿孙。安得仙人九节杖，拄到玉女洗头盆。车箱入谷无归路，箭栝通天有一门。稍待秋风凉冷后，高寻白帝问真源。——唐代·杜甫《望岳三首·其二》
78  南轩有孤松，柯叶自绵幂。清风无闲时，潇洒终日夕。阴生古苔绿，色染秋烟碧。何当凌云霄，直上数千尺。——唐代·李白《南轩松》
79  枣花至小能成实，桑叶虽柔解吐丝。堪笑牡丹如斗大，不成一事又空枝。——宋代·王溥《咏牡丹》
80  一春略无十日晴，处处浮云将雨行。野田春水碧于镜，人影渡傍鸥不惊。桃花嫣然出篱笑，似开未开最有情。茅茨烟暝客衣湿，破梦午鸡啼一声。——宋代·汪藻《春日》
81  幽谷那堪更北枝，年年自分着花迟。高标逸韵君知否，正是层冰积雪时。——宋代·陆游《梅花绝句·其二》
82  坠素翻红各自伤，青楼烟雨忍相忘。将飞更作回风舞，已落犹成半面妆。沧海客归珠有泪，章台人去骨遗香。可能无意传双蝶，尽付芳心与蜜房。——宋代·宋祁《落花》
83  秋容浅淡映重门，七节攒成雪满盆。出浴太真冰作影，捧心西子玉为魂。晓风不散愁千点，宿雨还添泪一痕。独倚画栏如有意，清砧怨笛送黄昏。——清代·曹雪芹《咏白海棠》
84  芭蕉叶叶为多情，一叶才舒一叶生。自是相思抽不尽，却教风雨怨秋声。——清代·郑板桥《咏芭蕉》
85  高梧百尺夜苍苍，乱扫秋星落晓霜。如何不向西州植，倒挂绿毛幺凤皇。——清代·郑板桥《咏梧桐》
86  疏枝横玉瘦，小萼点珠光。一朵忽先变，百花皆后香。欲传春信息，不怕雪埋藏。玉笛休三弄，东君正主张。——宋代·陈亮《梅花》
87  回塘雨脚如缫丝，野禽不起沈鱼飞。耕蓑钓笠取未暇，秋田有望从淋漓。坐看黑云衔猛雨，喷洒前山此独晴。忽惊云雨在头上，却是山前晚照明。——唐代·崔道融《溪上遇雨二首》
88  绿竹半含箨，新梢才出墙。色侵书帙晚，阴过酒樽凉。 雨洗娟娟净，风吹细细香。但令无剪伐，会见拂云长。——唐代·杜甫《严郑公宅同咏竹》
89  采苓采苓，首阳之巅。人之为言，苟亦无信。舍旃舍旃，苟亦无然。人之为言，胡得焉？采苦采苦，首阳之下。人之为言，苟亦无与。舍旃舍旃，苟亦无然。人之为言，胡得焉？采葑采葑，首阳之东。人之为言，苟亦无从。舍旃舍旃，苟亦无然。人之为言，胡得焉？——先秦·佚名《采苓》
90  匝路亭亭艳，非时裛裛香。素娥惟与月，青女不饶霜。赠远虚盈手，伤离适断肠。为谁成早秀，不待作年芳。——唐代·李商隐《十一月中旬至扶风界见梅花》
91  迎春故早发，独自不疑寒。畏落众花后，无人别意看。——南北朝·谢燮《早梅》
92  【序】辛亥之冬，予载雪诣石湖。止既月，授简索句，且征新声，作此两曲。石湖把玩不已，使工妓隶习之，音节谐婉，乃名之曰《暗香》《疏影》。暗香　　旧时月色，算几番照我，梅边吹笛。唤起玉人，不管清寒与攀摘。何逊而今渐老，都忘却春风词笔。但怪得竹外疏花，香冷入瑶席。江国，正寂寂。叹寄与路遥，夜雪初积。翠尊易泣，红萼无言耿相忆。长记曾携手处，千树压西湖寒碧。又片片、吹尽也，几时见得。疏影　　苔枝缀玉，有翠禽小小，枝上同宿。客里相逢，篱角黄昏，无言自倚修竹。昭君不惯胡沙远，但暗忆、江南江北。想佩环、月夜归来，化作此花幽独。犹记深宫旧事，那人正睡里，飞近蛾绿。莫似春风，不管盈盈，早与安排金屋。还教一片随波去，又却怨、玉龙哀曲。等恁时、重觅幽香，已入小窗横幅。——宋代·姜夔《暗香疏影》
93  兰叶春葳蕤，桂华秋皎洁。欣欣此生意，自尔为佳节。谁知林栖者，闻风坐相悦。草木有本心，何求美人折。幽人归独卧，滞虑洗孤清。持此谢高鸟，因之传远情。日夕怀空意，人谁感至精？飞沉理自隔，何所慰吾诚？鱼游乐深池，鸟栖欲高枝。嗟尔蜉蝣羽，薨薨亦何为。有生岂不化，所感奚若斯。神理日微灭，吾心安得知。浩叹杨朱子，徒然泣路岐。孤鸿海上来，池潢不敢顾。侧见双翠鸟，巢在三珠树。矫矫珍木巅，得无金丸惧？美服患人指，高明逼神恶？今我游冥冥，弋者何所慕！吴越数千里，梦寐今夕见。形骸非我亲，衾枕即乡县。化蝶犹不识，川鱼安可羡。海上有仙山，归期觉神变。西日下山隐，北风乘夕流。燕雀感昏旦，檐楹呼匹俦。鸿鹄虽自远，哀音非所求。贵人弃疵贱，下士尝殷忧。众情累外物，恕己忘内修。感叹长如此，使我心悠悠。江南有丹橘，经冬犹绿林。岂伊地气暖，自有岁寒心⑿。可以荐嘉客⒀，奈何阻重深。运命唯所遇，循环不可寻。徒言树桃李，此木岂无阴。永日徒离忧，临风怀蹇修。美人何处所，孤客空悠悠。青鸟跂不至，朱鳖谁云浮。夜分起踯躅，时逝曷淹留。抱影吟中夜，谁闻此叹息。美人适异方，庭树含幽色。白云愁不见，沧海飞无翼。凤凰一朝来，竹花斯可食。汉上有游女，求思安可得。袖中一札书，欲寄双飞翼。冥冥愁不见，耿耿徒缄忆。紫兰秀空蹊，皓露夺幽色。馨香岁欲晚，感叹情何极。白云在南山，日暮长太息。我有异乡忆，宛在云溶溶。凭此目不觏，要之心所钟。但欲附高鸟，安敢攀飞龙。至精无感遇，悲惋填心胸。归来扣寂寞，人愿天岂从？闭门迹群化，凭林结所思。啸叹此寒木，畴昔乃芳蕤。朝阳凤安在，日暮蝉独悲。浩思极中夜，深嗟欲待谁。所怀诚已矣，既往不可追。鼎食非吾事，云仙尝我期。胡越方杳杳，车马何迟迟。天壤一何异，幽嘿卧帘帷。——唐代·张九龄《感遇十二首》
94  一双幽色出凡尘，数粒秋烟二尺鳞。 从此静窗闻细韵，琴声长伴读书人。——唐代·李群玉《书院二小松》
95  岳阳楼上日衔窗，影到深潭赤玉幢。怅望残春万般意，满棂湖水入西江。——唐代·元稹《岳阳楼》
96  玉雪窍玲珑，纷披绿映红。生生无限意，只在苦心中。——元代·吴师道《莲藕花叶图》
97  殷忧不能寐，苦此夜难颓。明月照积雪，朔风劲且哀。运往无淹物，年逝觉已催。——南北朝·谢灵运《岁暮》
98  兵散弓残挫虎威，单枪匹马突重围。 英雄去尽羞容在，看却江东不得归。——唐代·汪遵《乌江》
99  可惜庭中树，移根逐汉臣。只为来时晚，花开不及春。——唐代·孔绍安《侍宴咏石榴》
100  海燕岁微渺，乘春亦暂来。岂知泥滓贱，只见玉堂开。绣户时双入，华堂日几回。无心与物竞，鹰隼莫相猜。——唐代·张九龄《归燕诗》
101  晓风催我挂帆行，绿涨春芜岸欲平。长水塘南三日雨，菜花香过秀州城。——清代·查慎行《晓过鸳湖》
102  鲍老当筵笑郭郎，笑他舞袖太郎当。若教鲍老当筵舞，转更郎当舞袖长。——宋代·杨亿《咏傀儡》
103  浅红淡白间深黄，簇簇新妆阵阵香。无限枝头好颜色，可怜开不为重阳。——明代·丘浚《咏菊》
104  樱桃花，一枝两枝千万朵。花砖曾立摘花人，窣破罗裙红似火。——唐代·元稹《樱桃花》
105  冽彼下泉，浸彼苞稂。忾我寤叹，念彼周京。冽彼下泉，浸彼苞萧。忾我寤叹，念彼京周。冽彼下泉，浸彼苞蓍。忾我寤叹，念彼京师。芃芃黍苗，阴雨膏之。四国有王，郇伯劳之。——先秦·佚名《下泉》
106  从风回绮袖，映日转花钿。同情依促柱，共影赴危弦。——南北朝·王暕《咏舞诗》
107  轻肌弱骨散幽葩，更将金蕊泛流霞。欲知却老延龄药，百草摧时始起花。——宋代·苏轼《赵昌寒菊》
108  珍重芳姿昼掩门，自携手瓮灌苔盆。胭脂洗出秋阶影，冰雪招来露砌魂。淡极始知花更艳，愁多焉得玉无痕。欲偿白帝宜清洁，不语婷婷日又昏。——清代·曹雪芹《薛宝钗咏白海棠》
109  牡丹芳，牡丹芳，黄金蕊绽红玉房。千片赤英霞烂烂，百枝绛点灯煌煌。照地初开锦绣段，当风不结兰麝囊。仙人琪树白无色，王母桃花小不香。宿露轻盈泛紫艳，朝阳照耀生红光。红紫二色间深浅，向背万态随低昂。映叶多情隐羞面，卧丛无力含醉妆。低娇笑容疑掩口，凝思怨人如断肠。浓姿贵彩信奇绝，杂卉乱花无比方。石竹金钱何细碎，芙蓉芍药苦寻常。遂使王公与卿士，游花冠盖日相望。庳车软舆贵公主，香衫细马豪家郎。卫公宅静闭东院，西明寺深开北廊。戏蝶双舞看人久，残莺一声春日长。共愁日照芳难驻，仍张帷幕垂阴凉。花开花落二十日，一城之人皆若狂。三代以还文胜质，人心重华不重实。重华直至牡丹芳，其来有渐非今日。元和天子忧农桑，恤下动天天降祥。去岁嘉禾生九穗，田中寂寞无人至。今年瑞麦分两岐，君心独喜无人知。无人知，可叹息。我愿暂求造化力，减却牡丹妖艳色。少回卿士爱花心，同似吾君忧稼穑。——唐代·白居易《牡丹芳》
110  鼓钟将将，淮水汤汤，忧心且伤。淑人君子，怀允不忘。鼓钟喈喈，淮水湝湝，忧心且悲。淑人君子，其德不回。鼓钟伐鼛，淮有三洲，忧心且妯。淑人君子，其德不犹。鼓钟钦钦，鼓瑟鼓琴，笙磬同音。以雅以南，以龠不僭。——先秦·佚名《鼓钟》
111  精华欲掩料应难，影自娟娟魄自寒。一片砧敲千里白，半轮鸡唱五更残。绿蓑江上秋闻笛，红袖楼头夜倚栏。博得嫦娥应借问，缘何不使永团圆。——清代·曹雪芹《香菱咏月·其三》
112  亚夫营畔柳濛濛，隋主堤边四路通。 攀折赠君还有意，翠眉轻嫩怕春风。——唐代·汪遵《杨柳》
113  豆子山，打瓦鼓。扬平山，撒白雨。下白雨，取龙女。织得绢，二丈五。一半属罗江，一半属玄武。——隋代·佚名《绵州巴歌》
114  碧荷生幽泉，朝日艳且鲜。秋花冒绿水，密叶罗青烟。秀色空绝世，馨香为谁传。坐看飞霜满，凋此红芳年。结根未得所，愿托华池边。——唐代·李白《古风·其五十九》
115  掷柳迁乔太有情，交交时作弄机声。洛阳三月花如锦，多少工夫织得成。——宋代·刘克庄《莺梭》
116  山中有流水，借问不知名。映地为天色，飞空作雨声。转来深涧满，分出小池平。恬澹无人见，年年长自清。——唐代·储光羲《咏山泉》
117  天寒水鸟自相依，十百为群戏落晖。过尽行人都不起，忽闻水响一齐飞。——宋代·秦观《还自广陵》
118  凌波仙子生尘袜，水上轻盈步微月。是谁招此断肠魂，种作寒花寄愁绝。含香体素欲倾城，山矾是弟梅是兄。坐对真成被花恼，出门一笑大江横。——宋代·黄庭坚《王充道送水仙花五十支》
119  无数春笋满林生，柴门密掩断行人。会须上番看成竹，客至从嗔不出迎。——唐代·杜甫《咏春笋》
120  世间珍果更无加，玉雪肌肤罩绛纱。一种天然好滋味，可怜生处是天涯。——明代·丘浚《咏荔枝》
121  桃花春色暖先开，明媚谁人不看来。可惜狂风吹落后，殷红片片点莓苔。——唐代·周朴《桃花》
122  苍茫沙嘴鹭鸶眠，片水无痕浸碧天。最爱芦花经雨后，一蓬烟火饭鱼船。——宋代·林逋《咏秋江》
123  南山三十里，不见逾一旬。冒雨时立望，望之如朋亲。虬龙一掬波，洗荡千万春。日日雨不断，愁杀望山人。天事不可长，劲风来如奔。阴霪一以扫，浩翠写国门。长安百万家，家家张屏新。谁家最好山，我愿为其邻。——唐代·贾岛《望山》
124  椒聊之实，蕃衍盈升。彼其之子，硕大无朋。椒聊且，远条且。椒聊之实，蕃衍盈匊。彼其之子，硕大且笃。椒聊且，远条且。——先秦·佚名《椒聊》
125  孔明庙前有老柏，柯如青铜根如石。霜皮溜雨四十围，黛色参天二千尺。君臣已与时际会，树木犹为人爱惜。云来气接巫峡长，月出寒通雪山白。忆昨路绕锦亭东，先主武侯同閟宫。崔嵬枝干郊原古，窈窕丹青户牖空。落落盘踞虽得地，冥冥孤高多烈风。扶持自是神明力，正直原因造化工。大厦如倾要梁栋，万牛回首丘山重。不露文章世已惊，未辞翦伐谁能送？苦心岂免容蝼蚁，香叶终经宿鸾凤。志士幽人莫怨嗟：古来材大难为用。——唐代·杜甫《古柏行》
126  金河秋半虏弦开，云外惊飞四散哀。仙掌月明孤影过，长门灯暗数声来。须知胡骑纷纷在，岂逐春风一一回？莫厌潇湘少人处，水多菰米岸莓苔。——唐代·杜牧《早雁》
127  栖鸦流水点秋光，爱此萧疏树几行。不与行人绾离别，赋成谢女雪飞香。——清代·纪映淮《咏秋柳》
128  一片能教一断肠，可堪平砌更堆墙。飘如迁客来过岭，坠似骚人去赴湘。乱点莓苔多莫数，偶粘衣袖久犹香。东风谬掌花权柄，却忌孤高不主张。——宋代·刘克庄《落梅》
129  东风吹落战尘沙，梦想西湖处士家；只恐江南春意减，此心元不为梅花。——元代·刘因《观梅有感》
130  秦筑长城比铁牢，蕃戎不敢过临洮。 虽然万里连云际，争及尧阶三尺高。——唐代·汪遵《咏长城》
131  未游沧海早知名，有骨还从肉上生。 莫道无心畏雷电，海龙王处也横行。——唐代·皮日休《咏蟹》
132  萋萋结绿枝，晔晔垂朱英。常恐零露降，不得全其生。叹息聊自思，此生岂我情。昔我未生时，谁者令我萌。弃置勿重陈，委化何足惊。——唐代·王绩《石竹咏》
133  赤路如龙蛇，不知几千丈。出没山水间，一下复一上。伊予独何为，与之同俯仰？——南北朝·邹浩《咏路》
134  两株桃杏映篱斜，妆点商州副使家。何事春风容不得？和莺吹折数枝花。——宋代·王禹偁《春居杂兴·两株桃杏映篱斜》
135  鱼在在藻，有颁其首。王在在镐，岂乐饮酒。鱼在在藻，有莘其尾。王在在镐，饮酒乐岂。鱼在在藻，依于其蒲。王在在镐，有那其居。——先秦·佚名《鱼藻》
136  幡幡瓠叶，采之亨之。君子有酒，酌言尝之。有兔斯首，炮之燔之。君子有酒，酌言献之。有兔斯首，燔之炙之。君子有酒，酌言酢之。有兔斯首，燔之炮之。君子有酒，酌言酬之。——先秦·佚名《瓠叶》
137  闲立春塘烟淡淡，静眠寒苇雨飕飕。渔翁归后汀沙晚，飞下滩头更自由。——唐代·郑谷《鹭鸶》
138  八月边风高，胡鹰白锦毛。孤飞一片雪，百里见秋毫。寒冬十二月，苍鹰八九毛。寄言燕雀莫相啅，自有云霄万里高。——唐代·李白《观放白鹰二首》
139  鸳鸯离别伤，人意似鸳鸯。试取鸳鸯看，多应断寸肠。——唐代·李远《咏鸳鸯》
140  乘尔亦已久，天寒关塞深。尘中老尽力，岁晚病伤心。毛骨岂殊众？驯良犹至今。物微意不浅，感动一沉吟。——唐代·杜甫《病马》
141  万里人南去，三春雁北飞。不知何岁月，得与尔同归？——唐代·韦承庆《南中咏雁诗》
142  非银非水映窗寒，试看晴空护玉盘。淡淡梅花香欲染，丝丝柳带露初干。只疑残粉涂金砌，恍若轻霜抹玉栏。梦醒西楼人迹绝，余容犹可隔帘看。——清代·曹雪芹《香菱咏月·其二》
143  雪虐风饕愈凛然，花中气节最高坚。过时自合飘零去，耻向东君更乞怜。醉折残梅一两枝，不妨桃李自逢时。向来冰雪凝严地，力斡春回竟是谁？——宋代·陆游《落梅》
144  九月江南花事休, 芙蓉宛转在中洲。美人笑隔盈盈水, 落日还生渺渺愁。露洗玉盘金殿冷, 风吹罗带锦城秋。相看未用伤迟暮, 别有池塘一种幽。——明代·文徵明《钱氏池上芙蓉》
145  云间铁瓮近青天，缥缈飞楼百尺连。三峡江声流笔底，六朝帆影落樽前。几番画角催红日，无事沧州起白烟。忽忆赏心何处是？春风秋月两茫然。——宋代·米芾《望海楼》
146  一树摧残几片存，栏边为汝最伤神。休翻雨滴寒鸣夜，曾抱花枝暖过春。与影有情唯日月，遇红无礼是泥尘。上阳宫女多诗思，莫寄人间取次人。——宋代·李觏《残叶》
147  新叶初冉冉，初蕊新霏霏。逢君后园讌，相随巧笑归。亲劳君玉指，摘以赠南威。用持插云髻，翡翠比光辉。日暮长零落，君恩不可追。——南北朝·谢朓《咏落梅》
148  穿天透地不辞劳，到底方知出处高。溪涧焉能留得住，终须大海作波涛。——清代·冯云山《咏瀑布》
149  经始灵台，经之营之。庶民攻之，不日成之。经始勿亟，庶民子来。王在灵囿，麀鹿攸伏。麀鹿濯濯，白鸟翯翯。王在灵沼，于牣鱼跃。虡业维枞，贲鼓维镛。于论鼓钟，于乐辟雍。于论鼓钟，于乐辟雍。鼍鼓逢逢。矇瞍奏公。——先秦·佚名《灵台》
150  怜君孤秀植庭中，细叶轻阴满座风。桃李盛时虽寂寞，雪霜多后始青葱。一年几变枯荣事，百尺方资柱石功。为谢西园车马客，定悲摇落尽成空。——唐代·李商隐《题小松》
151  满目芊芊野渡头，不知若个解忘忧？细随绿水侵离馆，远带斜阳过别洲。金谷园中荒映月，石头城下碧连秋。行人怅望王孙去，买断金钗十二愁。——宋代·俞紫芝《咏草》
152  和泽周三春，清凉素秋节。露凝无游氛，天高肃景澈。陵岑耸逸峰，遥瞻皆奇绝。芳菊开林耀，青松冠岩列。怀此贞秀姿，卓为霜下杰。衔觞念幽人，千载抚尔诀。检素不获展，厌厌竟良月。——魏晋·陶渊明《和郭主簿·其二》
153  何处金衣客，栖栖翠幙中。有心惊晓梦，无计啭春风。谩逐梁间燕，谁巢井上桐。空将云路翼，缄恨在雕笼。——清代·纳兰性德《咏笼莺》
154  绊惹春风别有情，世间谁敢斗轻盈。楚王江畔无端种，饿损纤腰学不成。——唐代·唐彦谦《垂柳》
155  为嫌朝野尽陶陶，不觉官高怨亦高。 憔悴莫酬渔父笑，浪交千载咏离骚。——唐代·汪遵《三闾庙》
156  为忆长安烂熳开，我今移尔满庭栽。 红兰莫笑青青色，曾向龙山泛酒来。——唐代·韦庄《庭前菊》
157  鸣雨既过渐细微，映空摇飏如丝飞。阶前短草泥不乱，院里长条风乍稀。舞石旋应将乳子，行云莫自湿仙衣。眼边江舸何匆促，未待安流逆浪归。——唐代·杜甫《雨不绝》
158  此花名价别，开艳益皇都。香遍苓菱死，红烧踯躅枯。 软光笼细脉，妖色暖鲜肤。满蕊攒黄粉，含棱缕绛苏。 好和薰御服，堪画入宫图。晚态愁新妇，残妆望病夫。 教人知个数，留客赏斯须。一夜轻风起，千金买亦无。——唐代·王建《赏牡丹》
159  绿艳闲且静，红衣浅复深。花心愁欲断，春色岂知心。——唐代·王维《红牡丹》
160  月挂中天夜色寒，清光皎皎影团团。诗人助兴常思玩，野客添愁不忍观。翡翠楼边悬玉镜，珍珠帘外挂冰盘。良宵何用烧银烛，晴彩辉煌映画栏。——清代·曹雪芹《香菱咏月·其一》
161  吁嗟此转蓬，居世何独然。长去本根逝，夙夜无休闲。东西经七陌，南北越九阡。卒遇回风起，吹我入云间。自谓终天路，忽然下沉渊。惊飙接我出，故归彼中田。当南而更北，谓东而反西。宕宕当何依，忽亡而复存。飘飘周八泽，连翩历五山。流转无恒处，谁知吾苦艰。愿为中林草，秋随野火燔。糜灭岂不痛，愿与株荄连。——魏晋·曹植《吁嗟篇》
162  铁甲长戈死未忘，堆盘色相喜先尝。螯封嫩玉双双满，壳凸红脂块块香。多肉更怜卿八足，助情谁劝我千觞。对兹佳品酬佳节，桂拂清风菊带霜。——清代·曹雪芹《螃蟹咏》
163  太阳初出光赫赫，千山万山如火发。一轮顷刻上天衢，逐退群星与残月。——宋代·赵匡胤《咏初日》
164  素蘤多蒙别艳欺，此花端合在瑶池。无情有恨何人觉？月晓风清欲堕时。——唐代·陆龟蒙《和袭美木兰后池三咏·白莲》
165  结根挺涯涘，垂影覆清浅。睡脸寒未开，懒腰晴更软。 摇空条已重，拂水带方展。似醉烟景凝，如愁月露泫。 丝长鱼误恐，枝弱禽惊践。长别几多情，含春任攀搴。——唐代·崔护《五月水边柳》
166  插棘编篱谨护持，养成寒碧映涟漪。清风掠地秋先到，赤日行天午不知。解箨时闻声簌簌，放梢初见叶离离。官闲我欲频来此，枕簟仍教到处随。——宋代·陆游《东湖新竹》
167  勿言草卉贱，幸宅天池中。微根才出浪，短干未摇风。宁知寸心里，蓄紫复含红！——南北朝·沈约《咏新荷应诏》
168  早晚辞沙漠，南来处处飞。关山多雨雪，风水损毛衣。 碧海魂应断，红楼信自稀。不知矰缴外，留得几行归。——唐代·李远《咏雁》
169  八风儛遥翮，九野弄清音。一摧云间志，为君苑中禽。——南北朝·萧道成《群鹤咏》
170  污沟贮浊水，水上叶田田。我来一长叹，知是东溪莲。下有青污泥，馨香无复全。上有红尘扑，颜色不得鲜。物性犹如此，人事亦宜然。托根非其所，不如遭弃捐。昔在溪中日，花叶媚清涟。今年不得地，憔悴府门前。——唐代·白居易《京兆府栽莲》
171  昨夜西风吹折千林梢，渡口小艇滚入沙滩坳。野桥古梅独卧寒屋角，疏影横斜暗上书窗敲。半枯半活几个擫蓓蕾，欲开未开数点含香苞。纵使画工奇妙也缩手，我爱清香故把新诗嘲。——元代·明本《九字梅花咏》
172  长林众草入秋荒，独有幽姿逗晚香。每向风前堪寄傲，几因霜后欲留芳。名流赏鉴还堪佩，空谷知音品自扬。一种孤怀千古在，湘江词赋奏清商。——明代·静诺《咏秋兰》
173  寒飞千尺玉，清洒一林霜。纵是尘心重，相看亦顿忘。矫矫凌云姿，风生龙夜吼。霜雪不知年，真吾岁寒友。霜干寒如玉，风枝响似琴。潇湘一夜雨，滴碎客中心。叶落根偏固，心虚节更高。一林寒吹发，清夜伴松涛。淇澳春云碧，潇湘夜雨寒。虚窗人静听，飒飒响琅玕。——明代·憨山德清《咏竹五首》
174  来何容易去何迟，半在心头半在眉。门掩落花春去后，窗涵残月酒醒时。柔如万顷连天草，乱似千寻帀地丝。除却五侯歌舞地，人间何处不相随？——宋代·石象之《咏愁》
175  夹岸复连沙，枝枝摇浪花。月明浑似雪，无处认渔家。——唐代·雍裕之《芦花》
176  天边心胆架头身，欲拟飞腾未有因。万里碧霄终一去，不知谁是解绦人。——唐代·崔铉《咏架上鹰》
177  大夫名价古今闻，盘屈孤贞更出群。将谓岭头闲得了，夕阳犹挂数枝云。——唐代·成彦雄《松》
178  松生数寸时，遂为草所没。未见笼云心，谁知负霜骨。弱干可摧残，纤茎易陵忽。何当数千尺，为君覆明月。——南北朝·吴均《赠王桂阳》
179  开从绿条上，散逐香风远。故取花落时，悠扬占春晚。 轻飞不假风，轻落不委地。撩乱舞晴空，发人无限思。 晴天闇闇雪，来送青春暮。无意似多情，千家万家去。——唐代·刘禹锡《柳花词三首》
180  窗外一株梅，寒花五出开。影随朝日远，香逐便风来。泣对铜钩障，愁看玉镜台。行人断消息，春恨几裴回。——唐代·杨炯《梅花落》
181  禹庙空山里，秋风落日斜。荒庭垂桔柚，古屋画龙蛇。云气嘘青壁，江声走白沙。（嘘青壁 一作：生虚壁）早知乘四载，疏凿控三巴。——唐代·杜甫《禹庙》
182  绿阵连烟垠，风雨化精节。玉露含青紫，沁彻哲人心。——清代·佚名《咏甘蔗》
183  才近中秋月已清，鸦青幕挂一团冰。忽然觉得今宵月，元不黏天独自行。——宋代·杨万里《八月十二日夜诚斋望月》
184  明月未出群山高，瑞光千丈生白毫。一杯未尽银阙涌，乱云脱坏如崩涛。谁为天公洗眸子，应费明河千斛水。遂令冷看世间人，照我湛然心不起。西南火星如弹丸，角尾奕奕苍龙蟠。今宵注眼看不见，更许萤火争清寒。何人舣舟临古汴，千灯夜作鱼龙变。曲折无心逐浪花，低昂赴节随歌板。青荧灭没转前山，浪飐风回岂复坚。明月易低人易散，归来呼酒更重看。堂前月色愈清好，咽咽寒螀鸣露草。卷帘推户寂无人，窗下咿哑惟楚老。南都从事莫羞贫，对月题诗有几人。明朝人事随日出，恍然一梦瑶台客。——宋代·苏轼《中秋见月和子由》
185  晚艳出荒篱，冷香著秋水。忆向山中见，伴蛩石壁里。——唐代·王建《野菊》
186  鲁女东窗下，海榴世所稀。珊瑚映绿水，未足比光辉。清香随风发，落日好鸟归。愿为东南枝，低举拂罗衣。无由一攀折，引领望金扉。——唐代·李白《咏邻女东窗海石榴》
187  繁弦奏渌水，长袖转回鸾。一双俱应节，还似镜中看。——唐代·虞世南《咏舞》
188  幸与松筠相近栽，不随桃李一时开。杏园岂敢妨君去，未有花时且看来。——唐代·白居易《代迎春花招刘郎中》
189  临风兴叹落花频，芳意潜消又一春。应为价高人不问，却缘香甚蝶难亲。红英只称生宫里，翠叶那堪染路尘。及至移根上林苑，王孙方恨买无因。——唐代·鱼玄机《卖残牡丹》
190  鹅儿唼啑栀黄觜，凤子轻盈腻粉腰。深院下帘人昼寝，红蔷薇架碧芭蕉。——唐代·韩偓《深院》
191  黄河怒浪连天来，大响谹谹如殷雷。龙伯驱风不敢上，百川喷雪高崔嵬。二十三弦何太哀，请公勿渡立徘徊。下有狂蛟锯为尾，裂帆截棹磨霜齿。神椎凿石塞神潭，白马参覃赤尘起。公乎跃马扬玉鞭，灭没高蹄日千里。——唐代·温庭筠《拂舞词》
192  此地曾居住，今来宛似归。可怜汾上柳，相见也依依。——唐代·岑参《题平阳郡汾桥边柳树》
193  橘柚垂华实，乃在深山侧。闻君好我甘，窃独自雕饰。委身玉盘中，历年冀见食。芳菲不相投，青黄忽改色。人倘欲我知，因君为羽翼。——两汉·佚名《橘柚垂华实》
194  朱鹭，鱼以乌。路訾邪鹭何食？食茄下。不之食，不以吐，将以问诛者。——两汉·佚名《朱鹭》
195  花气霭芳芬，翠幕重帘不染尘。梦里真香通鼻观，氤氲。不是婷婷倩女魂。细蕊缀纷纷，淡粉轻脂最可人。懒与凡葩争艳冶，清新。赢得嘉名自冠群。——清代·顾太清《南乡子·咏瑞香》
196  阑珊玉佩罢霓裳，相对绾红妆。藕丝风送凌波去，又低头、软语商量。一种情深，十分心苦，脉脉背斜阳。色香空尽转生香，明月小银塘。桃根桃叶终相守，伴殷勤、双宿鸳鸯。菰米漂残，沈云乍黑，同梦寄潇湘。——清代·纳兰性德《一丛花·咏并蒂莲》
197  此君志欲擎天碧，耸出云头高百尺。只恐年深化作龙，一朝飞去不留迹。——清代·际智《咏新竹》
198  画图曾识零陵郡，今日方知画不如。城郭恰临潇水上，山川犹是柳侯余。驿亭幽绝堪垂钓，岩石虚明可读书。欲买愚溪三亩地，手拈茅栋竟移居。——宋代·欧阳修《咏零陵》
199  怨粉愁香绕砌多，大风一起奈卿何。乌江夜雨天涯满，休向花前唱楚歌。——清代·吴信辰《咏虞美人花》
200  穗帷飘井干，樽酒若平生。郁郁西陵树，讵闻歌吹声。芳襟染泪迹，婵媛空复情。玉座犹寂寞，况乃妾身轻。——南北朝·谢朓《同谢谘议咏铜雀台》
201  端州石工巧如神，踏天磨刀割紫云。佣刓抱水含满唇，暗洒苌弘冷血痕。纱帷昼暖墨花春，轻沤漂沫松麝薰。干腻薄重立脚匀，数寸光秋无日昏。圆毫促点声静新，孔砚宽顽何足云！——唐代·李贺《杨生青花紫石砚歌》
202  蟠木不雕饰，且将斤斧疏。樽成山岳势，材是栋梁馀。 外与金罍并，中涵玉醴虚。惭君垂拂拭，遂忝玳筵居。 拥肿寒山木，嵌空成酒樽。愧无江海量，偃蹇在君门。——唐代·李白《咏山樽二首》
203  粉壁图仙鹤，昂藏真气多。鶱飞竟不去，当是恋恩波。——唐代·宋之问《咏省壁画鹤》
204  拂霞疑电落，腾虚状写虹。屈伸烟雾里，低举白云中。纷披乍依迥，掣曳或随风。念兹轻薄质，无翅强摇空。——唐代·李世民《咏兴国寺佛殿前幡》
205  西蜀樱桃也自红，野人相赠满筠笼。数回细写愁仍破，万颗匀圆讶许同。忆昨赐沾门下省，退朝擎出大明宫。金盘玉箸无消息，此日尝新任转蓬。——唐代·杜甫《野人送朱樱》
206  清香裛露对高斋，泛酒偏能浣旅怀。 不似春风逞红艳，镜前空坠玉人钗。——唐代·司空图《华下对菊》
207  苏小门前柳万条，毵毵金线拂平桥。黄莺不语东风起，深闭朱门伴舞腰。——唐代·温庭筠《杨柳八首·其三》
208  可怜池内萍，葐蒀紫复青。巧随浪开合，能逐水低平。微根无所缀，细叶讵须茎？飘泊终难测，留连如有情。——南北朝·刘绘《咏萍》
209  植物之中竹难写，古今虽画无似者。萧郎下笔独逼真，丹青以来唯一人。人画竹身肥臃肿，萧画茎瘦节节竦。人画竹梢死羸垂，萧画枝活叶叶动。不根而生从意生，不笋而成由笔成。野塘水边埼岸侧，森森两丛十五茎。婵娟不失筠粉态，萧飒尽得风烟情。举头忽看不似画，低耳静听疑有声。西丛七茎劲而健，省向天竺寺前石上见。东丛八茎疏且寒，忆曾湘妃庙里雨中看。幽姿远思少人别，与君相顾空长叹。萧郎萧郎老可惜，手颤眼昏头雪色。自言便是绝笔时，从今此竹尤难得。——唐代·白居易《画竹歌》
210  箨落长竿削玉开，君看母笋是龙材。更容一夜抽千尺，别却池园数寸泥。斫取青光写楚辞，腻香春粉黑离离。无情有恨何人见，露压烟啼千万枝。家泉石眼两三茎，晓看阴根紫脉生。今年水曲春沙上，笛管新篁拔玉青。古竹老梢惹碧云，茂陵归卧叹清贫。风吹千亩迎雨啸，鸟重一枝入酒尊。——唐代·李贺《昌谷北园新笋四首》
211  欲转声犹涩，将飞羽未调。高风不借便，何处得迁乔。——唐代·郑愔《咏黄莺儿》
212  擢擢当轩竹，青青重岁寒。心贞徒见赏，箨小未成竿。——唐代·吕太一《咏院中丛竹》
213  一树红桃亚拂池，竹遮松荫晚开时。非因斜日无由见，不是闲人岂得知。寒地生材遗校易，贫家养女嫁常迟。春深欲落谁怜惜，白侍郎来折一枝。——唐代·白居易《晚桃花》
214  薄世临流洗耳尘，便归云洞任天真。 一瓢风入犹嫌闹，何况人间万种人。——唐代·汪遵《箕山》
215  白水满春塘，旅雁每迥翔。唼流牵弱藻，敛翮带馀霜。群浮动轻浪，单泛逐孤光。悬飞竟不下，乱起未成行。刷羽同摇漾，一举还故乡。——南北朝·沈约《咏湖中雁》
216  深院无人帘幕垂，玉英翠羽灿芳枝。世间颜色难相似，淡月初残未坠时。冰玉风姿照座骞，炎方相遇且相宽。纻衣缟带平生志，正念幽人尚素冠。阻涉鲸波寇盗森，中原回首涕沾襟。清愁万斛无消处，赖有幽花慰客心。——宋代·李纲《渡海至琼管天宁寺咏阇提花三首》
217  爱酒醉魂在，能言机事疏。平生几两屐，身后五车书。物色看王会，勋劳在石渠。拔毛能济世，端为谢杨朱。——宋代·黄庭坚《和答钱穆父咏猩猩毛笔》
218  古剑寒黯黯，铸来几千秋。白光纳日月，紫气排斗牛。有客借一观，爱之不敢求。湛然玉匣中，秋水澄不流。至宝有本性，精刚无与俦。可使寸寸折，不能绕指柔。愿快直士心，将断佞臣头。不愿报小怨，夜半刺私仇。劝君慎所用，无作神兵羞。——唐代·白居易《李都尉古剑》
219  美酒酌悬瓢，真淳好相映。蜗房卷堕首，鹤颈抽长柄。 雅色素而黄，虚心轻且劲。岂无雕刻者，贵此成天性。——唐代·张说《咏瓢》
220  东方公足下：文章道弊五百年矣。汉魏风骨，晋宋莫传，然而文献有可征者。仆尝暇时观齐、梁间诗，彩丽竞繁，而兴寄都绝，每以永叹。思古人，常恐逶迤颓靡，风雅不作，以耿耿也。一昨于解三处，见明公《咏孤桐篇》，骨气端翔，音情顿挫，光英朗练，有金石声。遂用洗心饰视，发挥幽郁。不图正始之音复睹于兹，可使建安作者相视而笑。解君云：“张茂先、何敬祖，东方生与其比肩。”仆亦以为知言也。故感叹雅制，作《修竹诗》一首，当有知音以传示之。龙种生南岳，孤翠郁亭亭。峰岭上崇崒，烟雨下微冥。夜闻鼯鼠叫，昼聒泉壑声。春风正淡荡，白露已清泠。哀响激金奏，密色滋玉英。岁寒霜雪苦，含彩独青青。岂不厌凝冽，羞比春木荣。春木有荣歇，此节无凋零。始愿与金石，终古保坚贞。不意伶伦子，吹之学凤鸣。遂偶云和瑟，张乐奏天庭。妙曲方千变，箫韶亦九成。信蒙雕斫美，常愿事仙灵。驱驰翠虬驾，伊郁紫鸾笙。结交嬴台女，吟弄升天行。携手登白日，远游戏赤城。低昂玄鹤舞，断续彩云生。永随众仙去，三山游玉京。——唐代·陈子昂《与东方左史虬修竹篇》
221  百里闻雷震，鸣弦暂辍弹。府中连骑出，江上待潮观。照日秋云迥，浮天渤澥宽。惊涛来似雪，一座凛生寒。——唐代·孟浩然《与颜钱塘登障楼望潮作》
222  物情良可见，人事不胜悲。莫恃朝荣好，君看暮落时。——唐代·刘庭琦《咏木槿树题武进文明府厅》
223  遥闻境会茶山夜，珠翠歌钟俱绕身。盘下中分两州界，灯前各作一家春。青娥递舞应争妙，紫笋齐尝各斗新。自叹花时北窗下，蒲黄酒对病眠人。——唐代·白居易《夜闻贾常州崔湖州茶山境会亭欢宴》
224  先生名利比尘灰，绿竹青松手自栽。拟把一竿盘石上，幅巾闲过峡山来。清时通退一何忙，抚志山西汉仲长。静觉眼根无俗物，翛然一室自焚香。隐德家声累世闻，考盘幽涧作闲人。夭红过眼随荣谢，菊秀兰香自占春。种竹淇园远致君，生平孤节负辛勤。需贤侧席非无意，地远言轻岂易闻。——宋代·王汝舟《咏归堂隐鳞洞》
225  蚕老麦黄三月天，青山处处有啼鹃。断崖几树深如血，照水晴花暖欲然。三叹鹤林成梦寐，前生阆苑觅神仙。小山拄颐愁无奈，又怕声声聒夜眠。——宋代·择璘《咏杜鹃花》
226  中原一孤石，地理不知年。根含彭泽浪，顶入香炉烟。崖成二鸟翼，峰作一芙莲。何时发东武，今来镇蠡川。——南北朝·惠标《咏孤石》
227  西北天谁补？此山作柱擎。蟠根横远塞，设险压长城。俯瞰黄河小，高悬白雪清。曾从绝顶望，灏气接蓬瀛。——清代·胡秉正《咏贺兰山》
228  萌开箨已垂，结叶始成枝。繁荫上蓊茸，促节下离离。风动露滴沥，月照影参差。得生君户牖，不愿夹华池。——南北朝·沈约《咏檐前竹》
229  刺竹芭蕉乱结村，人家犹有古风存。相逢尽道年来好，不见催科夜打门。村北村南布谷忙，村前村后稻花香。凭谁识得真消息，只把南方作北方。——明代·方向《咏儋耳二首》
230  百花疑吐夜，四照似含春。的的连星出，亭亭向月新。采珠非合浦，赠佩异江滨。若任扶桑路，堪言并日轮。——南北朝·江总《三善殿夜望山灯诗》
231  下苑他年未可追，西州今日忽相期。水亭暮雨寒犹在，罗荐春香暖不知。舞蝶殷勤收落蕊，有人惆怅卧遥帷。章台街里芳菲伴，且问宫腰损几枝？浪笑榴花不及春，先期零落更愁人。玉盘迸泪伤心数，锦瑟惊弦破梦频。万里重阴非旧圃，一年生意属流尘。前溪舞罢君回顾，并觉今朝粉态新。——唐代·李商隐《回中牡丹为雨所败二首》
232  姑孰溪爱此溪水闲，乘流兴无极。漾楫怕鸥惊，垂竿待鱼食。波翻晓霞影，岸叠春山色。何处浣纱人？红颜未相识。丹阳湖湖与元气连，风波浩难止。天外贾客归，云间片帆起。龟游莲叶上，鸟宿芦花里。少女棹轻舟，歌声逐流水。谢公宅青山日将瞑，寂寞谢公宅。竹里无人声，池中虚月白。荒庭衰草遍，废井苍苔积。唯有清风闲，时时起泉石。凌歊台旷望登古台，台高极人目。叠嶂列远空，杂花间平陆。闲云入窗牖，野翠生松竹。欲览碑上文，苔侵岂堪读？桓公井桓公名已古，废井曾未竭。石甃冷苍苔，寒泉湛孤月。秋来桐暂落，春至桃还发。路远人罕窥，谁能见清澈？慈姥竹野竹攒石生，含烟映江岛。翠色落波深，虚声带寒早。龙吟曾未听，凤曲吹应好。不学蒲柳凋，贞心常自保。望夫山颙望临碧空，怨情感离别。江草不知愁，岩花但争发。云山万重隔，音信千里绝。春去秋复来，相思几时歇？牛渚矶绝壁临巨川，连峰势相向。乱石流洑间，回波自成浪。但惊群木秀，莫测精灵状。更听猿夜啼，忧心醉江上。灵墟山丁令辞世人，拂衣向仙路。伏炼九丹成，方随五云去。松萝蔽幽洞，桃杏深隐处。不知曾化鹤，辽海归几度？天门山迥出江上山，双峰自相对。岸映松色寒，石分浪花碎。参差远天际，缥缈晴霞外。落日舟去遥，回首沉青霭。——唐代·李白《姑孰十咏》
233  长安豪贵惜春残，争玩街西紫牡丹。 别有玉盘承露冷，无人起就月中看。——唐代·卢纶《裴给事宅白牡丹》
234  古壁仙人画，丹青尚有文。独舞纷如雪，孤飞暧似云。 自矜彩色重，宁忆故池群。江海联翩翼，长鸣谁复闻。——唐代·陈子昂《咏主人壁上画鹤寄乔主簿崔著作》
235  危桥属幽径，缭绕穿疏林。迸箨分苦节，轻筠抱虚心。俯瞰涓涓流，仰聆萧萧吟。差池下烟日，嘲哳鸣山禽。谅无要津用，栖息有馀阴。——唐代·柳宗元《巽公院五咏·苦竹桥》
236  大堤杨柳雨沉沉，万缕千条惹恨深。飞絮满天人去远，东风无力系春心。——唐代·何希尧《柳枝词》
237  人间万恨已难平，栽得垂杨更系情。 犹喜闰前霜未下，菊边依旧舞身轻。 莫惜西风又起来，犹能婀娜傍池台。 不辞暂被霜寒挫，舞袖招香即却回。 为报繁霜且莫催，穷秋须到自低垂。 横拖长袖招人别，只待春风却舞来。——唐代·司空图《白菊三首》
238  芳草和烟暖更青，闲门要路一时生。 年年点检人间事，唯有春风不世情。——唐代·罗邺《赏春》
239  纳湖诗筒连画卷，坐看复行吟。想像南湖水，秋来几许深。东渚小山幽桂丛，岁暮霭佳色。花落洞庭波，秋风渺何极！咏归桥绿涨平湖水，朱栏跨小桥。舞雩千载事，历历在今朝。船斋考盘虽在陆，滉漾水云深。正尔沧洲趣，难忘魏阙心。丽泽堂堂后林阴密，堂前湖水深。感君怀我意，千里梦相寻。兰涧光风浮碧涧，兰杜日猗猗。竟岁无人采，含薰祗自知。书楼君家一编书，不自圯上得。石室寄林端，时来玩幽赜。山斋藏书楼上头，读书楼下屋。怀哉千载心，俯仰数椽足。蒙轩先生湖海姿，蒙养今自閟。铭坐仰先贤，点画存彖系。石疏此竹下渠，漱彼涧中石。暮馆绕寒声，秋空动澄碧。卷云亭西山云气深，徙倚一舒　。浩荡忽搴开，为君展遐眺。柳堤渚华初出水，堤树亦成行。吟罢天津句，　风拂面凉。月榭月色三秋白，湖光四面平。与君凌倒景，上下极空明。濯清涉江采芙蓉，十反心无斁。不遇无极翁，深衷竟谁识？西屿朝吟东渚风，夕弄西屿月。人境谅非遥，湖山自幽绝。淙琤谷湖光湛不流，嵌窦亦潜注。倚杖忽琮琤，竹深无觅处。听雨舫彩舟停画桨，容与得欹眠。梦破蓬窗雨，寒声动一川。梅堤仙人冰雪姿，贞秀绝伦拟。驿使讵知闻，寻香问烟水。采菱舟湖平秋水碧，桂棹木兰舟。一曲菱歌晚，惊飞欲下鸥。南阜高丘复层观，何日去登临？一目长空尽，寒江列暮岑。——宋代·朱熹《奉同张敬夫城南二十咏》
240  《阿育王经》言：诸佛灭渡后，昼夜役鬼神造塔五千四十八所，意者是即其数欤。然海内郡县所见寥寥，独兹百八聚于一区，厥义未必无谓。余生斯长斯，靡所究竟，率成俚句，请质高明。百八浮图信异哉，无今无古壮山隈。降魔蜜顿金刚杵，说法偶成舍利堆。只虑激湍穿峡破，故将砥柱挽波颓。谁能识得真如意，唱佛周遭日几回。——清代·俞益谟《咏百八塔》
241  罩向金笼好羽仪，分明喉舌似君稀。不须一向随人语，须信人心有是非。——宋代·僧定渚《咏鹦鹉》
242  怕愁贪睡独开迟，自恐冰容不入时。故作小红桃杏色，尚余孤瘦雪霜姿。寒心未肯随春态，酒晕无端上玉肌。诗老不知梅格在，更看绿叶与青枝。雪里开花却是迟，何如独占上春时。也知造物含深意，故与施朱发妙姿。细雨裛残千颗泪，轻寒瘦损一分肌。不应便杂夭桃杏，半点微酸已著枝。幽人自恨探春迟，不见檀心未吐时。丹鼎夺胎那是宝，玉人頩颊更多姿。抱丛暗蕊初含子，落盏穠香已透肌。乞与徐熙新画样，竹间璀璨出斜枝。——宋代·苏轼《红梅三首》
243  铜雀台成玉座空，短歌长袖尽悲风。 不知仙驾归何处，徒遣颦眉望汉宫。——唐代·汪遵《咏铜雀台》
244  黄昏寒立更披襟，露浥清香悦道心。 却笑谁家扃绣户，正薰龙麝暖鸳衾。 四面云屏一带天，是非断得自翛然。 此生只是偿诗债，白菊开时最不眠。 狂才不足自英雄，仆妾驱令学贩舂。 侯印几人封万户，侬家只办买孤峰。 黄鹂啭处谁同听，白菊开时且剩过。 漫道南朝足流品，由来叔宝不宜多。——唐代·司空图《白菊杂书四首》
245  凡卉与时谢，妍华丽兹晨。欹红醉浓露，窈窕留馀春。孤赏白日暮，暄风动摇频。夜窗蔼芳气，幽卧知相亲。愿致溱洧赠，悠悠南国人。——唐代·柳宗元《戏题阶前芍药》
246  云里蟾钩落凤窝，玉郎沈醉也摩挲。 陈王当日风流减，只向波间见袜罗。——唐代·夏侯审《咏被中绣鞋》
247  鹦鹉殊姿致，鸾皇得比肩。常寻金殿里，每话玉阶前。 贾谊才方达，扬雄老未迁。能言既有地，何惜为闻天。——唐代·胡皓《同蔡孚起居咏鹦鹉》
248  净土堂结习自无始，沦溺穷苦源。流形及兹世，始悟三空门。华堂开净域，图像焕且繁。清冷焚众香，微妙歌法言。稽首愧导师，超遥谢尘昏。曲讲堂寂灭本非断，文字安可离！曲堂何为设？高士方在斯。圣默寄言宣，分别乃无知。趣中即空假，名相与谁期？愿言绝闻得，忘意聊思惟。禅堂发地结菁茆，团团抱虚白。山花落幽户，中有忘机客。涉有本非取，照空不待析。万籁俱缘生，窅然喧中寂。心境本同如，鸟飞无遗迹。芙蓉亭新亭俯朱槛，嘉木开芙蓉。清香晨风远，溽彩寒露浓。潇洒出人世，低昂多异容。尝闻色空喻，造物谁为工？留连秋月晏，迢递来山钟。苦竹桥危桥属幽径，缭绕穿疏林。迸箨分苦节，轻筠抱虚心。俯瞰涓涓流，仰聆萧萧吟。差池下烟日，嘲哳鸣山禽。谅无要津用，栖息有馀阴。——唐代·柳宗元《巽公院五咏》
249  园花笑芳年，池草艳春色。犹不如槿花，婵娟玉阶侧。 芬荣何夭促，零落在瞬息。岂若琼树枝，终岁长翕赩。——唐代·李白《咏槿》
250  鳞细粉光鲜，开书乱眼前。透窗疑漏网，落砚似流泉。 潜穴河图内，吞钩乙字边。莫言鬐鬣小，食尽白蘋篇。——唐代·李远《咏壁鱼》
251  秋风揽辔下边城，万里河流绕骑清。樽俎试看酬壮节，壶觞到处迓行旌。寒骄强弩云传箭，飚转轻车火作营。慷慨十年长剑在，登楼一笑暮山横。——明代·崔允《花马池咏》
252  偶然相遇人间世，合在增城阿姥家。有此倾城好颜色，天教晚发赛诸花。——唐代·刘禹锡《思黯南墅赏牡丹》
253  较量武艺论勋庸，曾发将军箭落鸿。握内从夸弯似月，眼前还怕撇来风。只知击起穿雕镞，不解容和射鹄功。得病自从杯里后，至今形状怕相逢。——唐代·章孝标《咏弓》
254  芳晨丽日桃花浦，珠帘翠帐凤凰楼。蔡女菱歌移锦缆，燕姬春望上琼钩。新妆漏影浮轻扇，冶袖飘香入浅流。未减行雨荆台下，自比凌波洛浦游。——唐代·上官仪《咏画障》
255  避雀乔枝里，飞空华殿曲。天寒响屡嘶，日暮声愈促。繁吟如故尽，长韵还相续。饮露非表清，轻身易知足。——南北朝·褚沄《赋得蝉》
256  行台阶下原植三槐，故巡抚张纪常正德壬申正月剪伐其一，寸干无存。闰五月初十日，予适抚临。越旬日，前槐茁复出土，月转盛茂，再月余，而柯肄乔耸叶蔽云飞凌空之势，勃然莫遏。噫！槐一物也，厚积昌发乃尔。气数遭际之盛造化生育之功，夫岂徒然而已哉！是用谩成小诗以纪其实传告将来云。谁把庭槐浪剪除，源头生意自赢馀。肄丛故柢戈矛立，叶护重阴伞盖舒。间世瑞灵钟厚载，新晴苍翠接清虚。凉氛谩讶祛烦暑，王氏祯祥史续书。——明代·冯清《咏槐》
257  橘柚怀贞质，受命此炎方。密林耀朱绿，晚岁有馀芳。殊风限清汉，飞雪滞故乡。攀条何所叹，北望熊与湘。——唐代·柳宗元《南中荣橘柚》
258  弱植不盈尺，远意驻蓬赢。月寒空阶曙，幽梦彩云生。粪壤擢珠树，莓苔插琼英。芳根閟颜色，徂岁为谁荣。——唐代·柳宗元《新植海石榴》
1  不用裁为鸣凤管，不须截作钓鱼竿。千花百草凋零后，留向纷纷雪里看。——唐代·白居易《题李次云窗竹》
1  孤雁不饮啄，飞鸣声念群。谁怜一片影，相失万重云？望尽似犹见，哀多如更闻。野鸦无意绪，鸣噪自纷纷。——唐代·杜甫《孤雁》
1  鬓毛不觉白毵毵，一事无成百不堪。共惜盛时辞阙下，同嗟除夜在江南。家山泉石寻常忆，世路风波子细谙。老校于君合先退，明年半百又加三。——唐代·白居易《除夜寄微之》
1  一片花飞减却春，风飘万点正愁人。且看欲尽花经眼，莫厌伤多酒入唇。江上小堂巢翡翠，苑边高冢卧麒麟。细推物理须行乐，何用浮荣绊此身。朝回日日典春衣，每日江头尽醉归。酒债寻常行处有，人生七十古来稀。穿花蛱蝶深深见，点水蜻蜓款款飞。传语风光共流转，暂时相赏莫相违。——唐代·杜甫《曲江二首》
2  边城使心悲，昔吾亲更之。冰雪截肌肤，风飘无止期。百里不见人，草木谁当迟。登城望亭燧，翩翩飞戍旗。行者不顾反，出门与家辞。子弟多俘虏，哭泣无已时。天下尽乐土，何为久留兹。蓼虫不知辛，去来勿与谘。——魏晋·王粲《七哀诗三首·其三》
3  四海齐名白与刘，百年交分两绸缪。同贫同病退闲日，一死一生临老头。杯酒英雄君与操，文章微婉我知丘。贤豪虽殁精灵在，应共微之地下游。今日哭君吾道孤，寝门泪满白髭须。不知箭折弓何用？兼恐唇亡齿亦枯！窅窅穷泉埋宝玉，骎骎落景挂桑榆。夜台幕齿期非远，但问前头相见无。——唐代·白居易《哭刘尚书梦得二首》
1  寂寂竟何待，朝朝空自归。欲寻芳草去，惜与故人违。当路谁相假，知音世所稀。只应守寂寞，还掩故园扉。——唐代·孟浩然《留别王侍御维》
2  芭蕉叶叶为多情，一叶才舒一叶生。自是相思抽不尽，却教风雨怨秋声。——清代·郑板桥《咏芭蕉》
3  善鼓云和瑟，常闻帝子灵。冯夷空自舞，楚客不堪听。苦调凄金石，清音入杳冥。苍梧来怨慕，白芷动芳馨。流水传潇浦，悲风过洞庭。曲终人不见，江上数峰青。——唐代·钱起《省试湘灵鼓瑟》
4  春夜伤心坐画屏，不如放眼入青冥。一山突起丘陵妒，万籁无言帝座灵。塞上似腾奇女气，江东久殒少微星。从来不蓄湘累问，唤出嫦娥诗与听。沉沉心事北南东，一睨人材海内空。壮岁始参周史席，髫年惜堕晋贤风。功高拜将成仙外，才尽回肠荡气中。万一禅关砉然破，美人如玉剑如虹。——清代·龚自珍《夜坐二首》
5  九月匈奴杀边将，汉军全没辽水上。万里无人收白骨，家家城下招魂葬。妇人依倚子与夫，同居贫贱心亦舒。夫死战场子在腹，妾身虽存如昼烛。——唐代·张籍《征妇怨》
6  弁彼鸴斯，归飞提提。民莫不穀，我独于罹。何辜于天？我罪伊何？心之忧矣，云如之何？踧踧周道，鞫为茂草。我心忧伤，惄焉如捣。假寐永叹，维忧用老。心之忧矣，疢如疾首。维桑与梓，必恭敬止。靡瞻匪父，靡依匪母。不属于毛？不罹于里？天之生我，我辰安在？菀彼柳斯，鸣蜩嘒嘒，有漼者渊，萑苇淠淠。譬彼舟流，不知所届，心之忧矣，不遑假寐。鹿斯之奔，维足伎伎。雉之朝雊，尚求其雌。譬彼坏木，疾用无枝。心之忧矣，宁莫之知？相彼投兔，尚或先之。行有死人，尚或墐之。君子秉心，维其忍之。心之忧矣，涕既陨之。君子信谗，如或酬之。君子不惠，不舒究之。伐木掎矣，析薪扡矣。舍彼有罪，予之佗矣。莫高匪山，莫浚匪泉。君子无易由言，耳属于垣。无逝我梁，无发我笱。我躬不阅，遑恤我后。——先秦·佚名《小弁》
7  故国三千里，深宫二十年。一声何满子，双泪落君前。自倚能歌日，先皇掌上怜。新声何处唱，肠断李延年。——唐代·张祜《宫词二首》
8  旧爱柏梁台，新宠昭阳殿。守分辞芳辇，含情泣团扇。一朝歌舞荣，夙昔诗书贱。颓恩诚已矣，覆水难重荐。——唐代·徐惠《长门怨》
9  靡芜盈手泣斜晖，闻道邻家夫婿归。别日南鸿才北去，今朝北雁又南飞。春来秋去相思在，秋去春来信息稀。扃闭朱门人不到，砧声何事透罗帏。——唐代·鱼玄机《闺怨》
10  年来肠断秣陵舟，梦绕秦淮水上楼。十日雨丝风片里，浓春艳景似残秋。——清代·王士祯《秦淮杂诗二十首·其一》
11  事与时违不自由，如烧如刺寸心头。乌江项籍忍归去，雁塞李陵长系留。燕国飞霜将破夏，汉宫纨扇岂禁秋。 须知入骨难销处，莫比人间取次愁。——唐代·徐夤《恨》
12  紫梅发初遍，黄鸟歌犹涩。谁家折杨女，弄春如不及。爱水看妆坐，羞人映花立。香畏风吹散，衣愁露沾湿。玉闺青门里，日落香车入。游衍益相思，含啼向彩帷。忆君长入梦，归晚更生疑。不及红檐燕，双栖绿草时。——唐代·王维《早春行》
13  有客有客字子美，白头乱发垂过耳。岁拾橡栗随狙公，天寒日暮山谷里。中原无书归不得，手脚冻皴皮肉死。呜呼一歌兮歌已哀，悲风为我从天来。长镵长镵白木柄，我生托子以为命。黄独无苗山雪盛，短衣数挽不掩胫。此时与子空归来，男呻女吟四壁静。呜呼二歌兮歌始放，邻里为我色惆怅。有弟有弟在远方，三人各瘦何人强。生别展转不相见，胡尘暗天道路长。东飞鴐鹅后鹙鶬，安得送我置汝旁。呜呼三歌兮歌三发，汝归何处收兄骨。有妹有妹在钟离，良人早殁诸孤痴。长淮浪高蛟龙怒，十年不见来何时。扁舟欲往箭满眼，杳杳南国多旌旗。呜呼四歌兮歌四奏，林猿为我啼清昼。四山多风溪水急，寒雨飒飒枯树湿。黄蒿古城云不开，白狐跳梁黄狐立。我生何为在穷谷，中夜起坐万感集。呜呼五歌兮歌正长，魂招不来归故乡。南有龙兮在山湫，古木巃嵸枝相樛。木叶黄落龙正蛰，蝮蛇东来水上游。我行怪此安敢出，拔剑欲斩且复休。呜呼六歌兮歌思迟，溪壑为我回春姿。男儿生不成名身已老，三年饥走荒山道。长安卿相多少年，富贵应须致身早。山中儒生旧相识，但话宿昔伤怀抱。呜呼七歌兮悄终曲，仰视皇天白日速。——唐代·杜甫《同谷七歌》
1  日本晁卿辞帝都，征帆一片绕蓬壶。 明月不归沉碧海，白云愁色满苍梧。——唐代·李白《哭晁卿衡》
1  忆昔娇小姿，春心亦自持。为言嫁夫婿，得免长相思。 谁知嫁商贾，令人却愁苦。自从为夫妻，何曾在乡土。 去年下扬州，相送黄鹤楼。眼看帆去远，心逐江水流。 只言期一载，谁谓历三秋。使妾肠欲断，恨君情悠悠。 东家西舍同时发，北去南来不逾月。未知行李游何方，作个音书能断绝。适来往南浦，欲问西江船。 正见当垆女，红妆二八年。一种为人妻，独自多悲凄。 对镜便垂泪，逢人只欲啼。不如轻薄儿，旦暮长相随。 悔作商人妇，青春长别离。如今正好同欢乐，君去容华谁得知。——唐代·李白《江夏行》
1  对案不能食，拔剑击柱长叹息。丈夫生世会几时？安能蹀躞垂羽翼！弃置罢官去，还家自休息。朝出与亲辞，暮还在亲侧。弄儿床前戏，看妇机中织。自古圣贤尽贫贱，何况我辈孤且直！——南北朝·鲍照《拟行路难·其六》
2  薤上露，何易晞。露晞明朝更复落，人死一去何时归。——两汉·佚名《薤露》
3  有龙于飞，周遍天下。五蛇从之，为之承辅。龙返其乡，得其处所。四蛇从之，得其露雨。一蛇羞之，桥死于中野。——先秦·佚名《龙蛇歌》
1  读陆游咏梅词，反其意而用之。风雨送春归，飞雪迎春到。已是悬崖百丈冰，犹有花枝俏。俏也不争春，只把春来报。待到山花烂漫时，她在丛中笑。——近代·毛泽东《卜算子·咏梅》
2  待到秋来九月八，我花开后百花杀。冲天香阵透长安，满城尽带黄金甲。——唐代·黄巢《不第后赋菊》
3  故园三径吐幽丛，一夜玄霜坠碧空。多少天涯未归客，尽借篱落看秋风。——明代·唐寅《菊花》
4  二月巴陵日日风，春寒未了怯园公。海棠不惜胭脂色，独立蒙蒙细雨中。——宋代·陈与义《春寒》
5  桃李莫相妒，夭姿元不同。犹余雪霜态，未肯十分红。——宋代·王十朋《红梅》
6  一夜新霜著瓦轻，芭蕉新折败荷倾。耐寒唯有东篱菊，金粟初开晓更清。——唐代·白居易《咏菊》
7  十年无梦得还家，独立青峰野水涯。天地寂寥山雨歇，几生修得到梅花？——宋代·谢枋得《武夷山中》
8  浅红淡白间深黄，簇簇新妆阵阵香。无限枝头好颜色，可怜开不为重阳。——明代·丘浚《咏菊》
9  轻肌弱骨散幽葩，更将金蕊泛流霞。欲知却老延龄药，百草摧时始起花。——宋代·苏轼《赵昌寒菊》
10  腊月草根甜，天街雪似盐。未知口硬软，先拟蒺藜衔。——唐代·李贺《马诗二十三首·其二》
11  一片能教一断肠，可堪平砌更堆墙。飘如迁客来过岭，坠似骚人去赴湘。乱点莓苔多莫数，偶粘衣袖久犹香。东风谬掌花权柄，却忌孤高不主张。——宋代·刘克庄《落梅》
12  吹我庭前柏树枝。树坚不怕风吹动，节操棱棱还自持，冰霜历尽心不移。况复阳和景渐宜，闲花野草尚葳蕤，风吹柏枝将何为？北风吹，能几时？——明代·于谦《北风吹》
13  雪虐风饕愈凛然，花中气节最高坚。过时自合飘零去，耻向东君更乞怜。醉折残梅一两枝，不妨桃李自逢时。向来冰雪凝严地，力斡春回竟是谁？——宋代·陆游《落梅》
14  春近寒虽转，梅舒雪尚飘。从风还共落，照日不俱销。叶开随足影，花多助重条。今来渐异昨，向晚判胜朝。——南北朝·阴铿《雪里梅花诗》
15  池馆隳摧古榭荒，此延嘉客会重阳。虽惭老圃秋容淡，且看黄花晚节香。酒味已醇新过熟，蟹螯先实不须霜。年来饮兴衰难强，漫有高吟力尚狂。——宋代·韩琦《九日水阁》
16  花气霭芳芬，翠幕重帘不染尘。梦里真香通鼻观，氤氲。不是婷婷倩女魂。细蕊缀纷纷，淡粉轻脂最可人。懒与凡葩争艳冶，清新。赢得嘉名自冠群。——清代·顾太清《南乡子·咏瑞香》
17  宝剑千金买，平生未许人。怀君万里别，持赠结交亲。孤松宜晚岁，众木爱芳春。已矣将何道，无令白发新。——唐代·陈子昂《送东莱王学士无竞》
18  一从弃鱼钓，十载干明王。无由谒天阶，却欲归沧浪。仲秋至东郡，遂见天雨霜。昨夜梦故山，蕙草色已黄。平明辞铁丘，薄暮游大梁。仲秋萧条景，拔剌飞鹅鶬。四郊阴气闭，万里无晶光。长风吹白茅，野火烧枯桑。故人南燕吏，籍籍名更香。聊以玉壶赠，置之君子堂。——唐代·岑参《至大梁却寄匡城主人》
19  亚槛倾檐一古梅，几番有意唤春回。吹香自许仙人下，照影还容高士来。月射寒光侵涧户，风摇翠色锁阶苔。游蜂野蝶休相顾，本性由来不染埃。——宋代·晏敦复《题梵隐院方丈梅》
20  湘西一杯酒，渺渺红叶换。江东千里云，落落黄犬叹。人生七十稀，百里九十半。初期枉车马，近乃遗札翰。小迟君不肯，一出我岂惮。虽微办鸡黍，岂乏具薪炭。古风久不作，我友当力赞。旧诗况琼玖，触目屡璀璨。中馨称兰佩，外饰匪玉冠。初年已飞腾，中道翻叹惋。恐遗知己羞，遂许独力断。于兹树风声，何止评月旦。君如渥洼种，可以羁絷绊。我异淇园姿，犹睎岁时贯。君乎甚英爽，我也终浪漫。自应殊显晦，宁复待剖判。湖山冰玉明，楼阁丹青焕。叩舷或乘舟，曳杖或登岸。君行定有得，我去何可愞。与想悠然时，却忆苍然观。——宋代·赵蕃《次韵酬吴德夫去秋送行之作》
1  众芳摇落独暄妍，占尽风情向小园。疏影横斜水清浅，暗香浮动月黄昏。霜禽欲下先偷眼，粉蝶如知合断魂。幸有微吟可相狎，不须檀板共金尊。——宋代·林逋《山园小梅·其一》
2  手种黄柑二百株，春来新叶遍城隅。方同楚客怜皇树，不学荆州利木奴。几岁开花闻喷雪，何人摘实见垂珠？若教坐待成林日，滋味还堪养老夫。——唐代·柳宗元《柳州城西北隅种柑树》
3  曾宰西畿县，三年马不肥。债多平剑与，官满载书归。边雪藏行径，林风透卧衣。灵州听晓角，客馆未开扉。——唐代·贾岛《送邹明府游灵武》
1  君不见，黄河之水天上来，奔流到海不复回。君不见，高堂明镜悲白发，朝如青丝暮成雪。人生得意须尽欢，莫使金樽空对月。天生我材必有用，千金散尽还复来。烹羊宰牛且为乐，会须一饮三百杯。岑夫子，丹丘生，将进酒，杯莫停。与君歌一曲，请君为我倾耳听。&倾耳听 一作：侧耳听&钟鼓馔玉不足贵，但愿长醉不复醒。&不足贵 一作：何足贵；不复醒 一作：不愿醒/》
2  胜日寻芳泗水滨，无边光景一时新。等闲识得东风面，万紫千红总是春。——宋代·朱熹《春日》
3  莫笑农家腊酒浑，丰年留客足鸡豚。山重水复疑无路，柳暗花明又一村。箫鼓追随春社近，衣冠简朴古风存。从今若许闲乘月，拄杖无时夜叩门。——宋代·陆游《游山西村》
4  岱宗夫如何？齐鲁青未了。造化钟神秀，阴阳割昏晓。荡胸生曾云，决眦入归鸟。会当凌绝顶，一览众山小。——唐代·杜甫《望岳》
5  金樽清酒斗十千，玉盘珍羞直万钱。&羞 通：馐；直 通：值&停杯投箸不能食，拔剑四顾心茫然。欲渡黄河冰塞川，将登太行雪满山。&雪满山 一作：雪暗天&闲来垂钓碧溪上，忽复乘舟梦日边。&碧 一作：坐&行路难！行路难！多歧路，今安在？长风破浪会有时，直挂云帆济沧海。——唐代·李白《行路难·其一》
6  横看成岭侧成峰，远近高低各不同。不识庐山真面目，只缘身在此山中。——宋代·苏轼《题西林壁》
7  神龟虽寿，犹有竟时。腾蛇乘雾，终为土灰。老骥伏枥，志在千里。烈士暮年，壮心不已。盈缩之期，不但在天；养怡之福，可得永年。幸甚至哉，歌以咏志。——两汉·曹操《龟虽寿》
8  客路青山外，行舟绿水前。潮平两岸阔，风正一帆悬。海日生残夜，江春入旧年。乡书何处达？归雁洛阳边。——唐代·王湾《次北固山下》
9  青青园中葵，朝露待日晞。阳春布德泽，万物生光辉。常恐秋节至，焜黄华叶衰。百川东到海，何时复西归？少壮不努力，老大徒伤悲！——两汉·佚名《长歌行》
10  城阙辅三秦，风烟望五津。与君离别意，同是宦游人。海内存知己，天涯若比邻。无为在歧路，儿女共沾巾。——唐代·王勃《送杜少府之任蜀州》
11  巴山楚水凄凉地，二十三年弃置身。怀旧空吟闻笛赋，到乡翻似烂柯人。沉舟侧畔千帆过，病树前头万木春。今日听君歌一曲，暂凭杯酒长精神。——唐代·刘禹锡《酬乐天扬州初逢席上见赠》
12  结庐在人境，而无车马喧。问君何能尔？心远地自偏。采菊东篱下，悠然见南山。山气日夕佳，飞鸟相与还。此中有真意，欲辨已忘言。——魏晋·陶渊明《饮酒·其五》
13  梅雪争春未肯降，骚人搁笔费评章。梅须逊雪三分白，雪却输梅一段香。——宋代·卢梅坡《雪梅·其一》
14  古人学问无遗力，少壮工夫老始成。纸上得来终觉浅，绝知此事要躬行。——宋代·陆游《冬夜读书示子聿》
15  白日依山尽，黄河入海流。欲穷千里目，更上一层楼。——唐代·王之涣《登鹳雀楼》
16  飞来山上千寻塔，闻说鸡鸣见日升。&飞来山 一作：飞来峰&不畏浮云遮望眼，只缘身在最高层。&只缘 一作：自缘&——宋代·王安石《登飞来峰》
17  应怜屐齿印苍苔，小扣柴扉久不开。春色满园关不住，一枝红杏出墙来。——宋代·叶绍翁《游园不值》
18  三更灯火五更鸡，正是男儿读书时。黑发不知勤学早，白首方悔读书迟。——唐代·颜真卿《劝学》
19  力拔山兮气盖世。时不利兮骓不逝。骓不逝兮可奈何！虞兮虞兮奈若何！——两汉·项羽《垓下歌》
20  弃我去者，昨日之日不可留；乱我心者，今日之日多烦忧。长风万里送秋雁，对此可以酣高楼。蓬莱文章建安骨，中间小谢又清发。俱怀逸兴壮思飞，欲上青天览明月。抽刀断水水更流，举杯销愁愁更愁。销愁 一作 消愁）人生在世不称意，明朝散发弄扁舟。——唐代·李白《宣州谢脁楼饯别校书叔云》
21  半亩方塘一鉴开，天光云影共徘徊。问渠那得清如许？为有源头活水来。——宋代·朱熹《观书有感二首·其一》
22  明日复明日，明日何其多。我生待明日，万事成蹉跎。世人若被明日累，春去秋来老将至。&若 一作：苦&朝看水东流，暮看日西坠。百年明日能几何？请君听我明日歌。&版本一 钱鹤滩&明日复明日，明日何其多！日日待明日，万事成蹉跎。世人皆被明日累，明日无穷老将至。晨昏滚滚水东流，今古悠悠日西坠。百年明日能几何？请君听我明日歌。&版本二 文嘉&——明代·钱福《明日歌》
23  曾经沧海难为水，除却巫山不是云。取次花丛懒回顾，半缘修道半缘君。——唐代·元稹《离思五首·其四》
24  向晚意不适，驱车登古原。夕阳无限好，只是近黄昏。——唐代·李商隐《乐游原》
25  功盖三分国，名成八阵图。（名成 一作：名高）江流石不转，遗恨失吞吴。——唐代·杜甫《八阵图》
26  莫言下岭便无难，赚得行人错喜欢。&错喜欢 一作：空喜欢&正入万山圈子里，一山放过一山拦。&放过 一作：放出&——宋代·杨万里《过松源晨炊漆公店》
27  云淡风轻近午天，傍花随柳过前川。时人不识余心乐，将谓偷闲学少年。——宋代·程颢《春日偶成》
28  菩提本无树，明镜亦非台。佛性常清净，何处有尘埃！心是菩提树，身为明镜台。明镜本清净，何处染尘埃！菩提本无树，明镜亦非台。本来无一物，何处惹尘埃！菩提只向心觅，何劳向外求玄？听说依此修行，西方只在目前！——唐代·惠能《菩提偈》
29  草树知春不久归，百般红紫斗芳菲。杨花榆荚无才思，惟解漫天作雪飞。——唐代·韩愈《晚春二首·其一》
30  赠君一法决狐疑，不用钻龟与祝蓍。试玉要烧三日满，辨材须待七年期。周公恐惧流言日，王莽谦恭未篡时。向使当初身便死，一生真伪复谁知？——唐代·白居易《放言五首·其三》
31  春宵一刻值千金，花有清香月有阴。歌管楼台声细细，秋千院落夜沉沉。——宋代·苏轼《春宵》
32  挽弓当挽强，用箭当用长。射人先射马，擒贼先擒王。杀人亦有限，列国自有疆。苟能制侵陵，岂在多杀伤。——唐代·杜甫《前出塞九首·其六》
33  击石乃有火，不击元无烟。人学始知道，不学非自然。万事须己运，他得非我贤。青春须早为，岂能长少年。——唐代·孟郊《劝学》
34  李杜诗篇万口传，至今已觉不新鲜。江山代有才人出，各领风骚数百年。——清代·赵翼《论诗五首·其二》
35  青天有月来几时？我今停杯一问之。人攀明月不可得，月行却与人相随。皎如飞镜临丹阙，绿烟灭尽清辉发。但见宵从海上来，宁知晓向云间没。白兔捣药秋复春，嫦娥孤栖与谁邻？今人不见古时月，今月曾经照古人。古人今人若流水，共看明月皆如此。唯愿当歌对酒时，月光长照金樽里。——唐代·李白《把酒问月·故人贾淳令予问之》
36  诗家清景在新春，绿柳才黄半未匀。 若待上林花似锦，出门俱是看花人。——唐代·杨巨源《城东早春》
37  何事居穷道不穷，乱时还与静时同。家山虽在干戈地，弟侄常修礼乐风。窗竹影摇书案上，野泉声入砚池中。少年辛苦终身事，莫向光阴惰寸功。——唐代·杜荀鹤《题弟侄书堂》
38  自小刺头深草里，而今渐觉出蓬蒿。 时人不识凌云木，直待凌云始道高。——唐代·杜荀鹤《小松》
39  头上红冠不用裁，满身雪白走将来。平生不敢轻言语，一叫千门万户开。——明代·唐寅《画鸡》
40  昨夜江边春水生，艨艟巨舰一毛轻。向来枉费推移力，此日中流自在行。——宋代·朱熹《活水亭观书有感二首·其二》
41  镜湖三百里，菡萏发荷花。五月西施采，人看隘若耶。回舟不待月，归去越王家。——唐代·李白《子夜吴歌·夏歌》
42  若言琴上有琴声，放在匣中何不鸣？若言声在指头上，何不于君指上听？——宋代·苏轼《琴诗》
43  汉帝重阿娇，贮之黄金屋。咳唾落九天，随风生珠玉。宠极爱还歇，妒深情却疏。长门一步地，不肯暂回车。雨落不上天，水覆难再收。君情与妾意，各自东西流。昔日芙蓉花，今成断根草。以色事他人，能得几时好。——唐代·李白《妾薄命》
44  雨过横塘水满堤，乱山高下路东西。一番桃李花开尽，惟有青青草色齐。——宋代·曾巩《城南》
45  兰叶春葳蕤，桂华秋皎洁。欣欣此生意，自尔为佳节。谁知林栖者，闻风坐相悦。草木有本心，何求美人折！——唐代·张九龄《感遇十二首·其一》
46  书当快意读易尽，客有可人期不来。世事相违每如此，好怀百岁几回开？——宋代·陈师道《绝句·书当快意读易尽》
47  泻水置平地，各自东西南北流。人生亦有命，安能行叹复坐愁？酌酒以自宽，举杯断绝歌路难。心非木石岂无感？吞声踯躅不敢言。——南北朝·鲍照《拟行路难·其四》
48  尘劳迥脱事非常，紧把绳头做一场。不经一番寒彻骨，怎得梅花扑鼻香。——唐代·黄蘖禅师《上堂开示颂》
49  老兔寒蟾泣天色，云楼半开壁斜白。玉轮轧露湿团光，鸾珮相逢桂香陌。黄尘清水三山下，更变千年如走马。遥望齐州九点烟，一泓海水杯中泻。——唐代·李贺《梦天》
50  近水楼台先得月，向阳花木易为春。——宋代·苏麟《断句》
51  家国兴亡自有时，吴人何苦怨西施。西施若解倾吴国，越国亡来又是谁。——唐代·罗隐《西施》
52  蓬门未识绮罗香，拟托良媒益自伤。谁爱风流高格调，共怜时世俭梳妆。敢将十指夸针巧，不把双眉斗画长。苦恨年年压金线，为他人作嫁衣裳。——唐代·秦韬玉《贫女》
53  闲来无事不从容，睡觉东窗日已红。万物静观皆自得，四时佳兴与人同。道通天地有形外，思入风云变态中。富贵不淫贫贱乐，男儿到此是豪雄。——宋代·程颢《秋日》
54  圆魄上寒空，皆言四海同。安知千里外，不有雨兼风？——唐代·李峤《中秋月二首·其二》
55  东城高且长，逶迤自相属。回风动地起，秋草萋已绿。四时更变化，岁暮一何速！晨风怀苦心，蟋蟀伤局促。荡涤放情志，何为自结束？燕赵多佳人，美者颜如玉。被服罗裳衣，当户理清曲。音响一何悲！弦急知柱促。驰情整巾带，沉吟聊踯躅。思为双飞燕，衔泥巢君屋。——两汉·佚名《东城高且长》
56  疾风知劲草，板荡识诚臣。勇夫安识义，智者必怀仁。——唐代·李世民《赐萧瑀》
57  至近至远东西，至深至浅清溪。至高至明日月，至亲至疏夫妻。——唐代·李冶《八至》
58  世人结交须黄金，黄金不多交不深。 纵令然诺暂相许，终是悠悠行路心。——唐代·张谓《题长安壁主人》
59  羞日遮罗袖，愁春懒起妆。易求无价宝，难得有情郎。枕上潜垂泪，花间暗断肠。自能窥宋玉，何必恨王昌？——唐代·鱼玄机《赠邻女》
60  人心如良苗，得养乃滋长；苗以泉水灌，心以理义养。一日不读书，胸臆无佳想。一月不读书，耳目失精爽。——清代·萧抡谓《读书有所见作》
61  风驱急雨洒高城，云压轻雷殷地声。雨过不知龙去处，一池草色万蛙鸣。——明代·刘基《五月十九日大雨》
62  回车驾言迈，悠悠涉长道。四顾何茫茫，东风摇百草。所遇无故物，焉得不速老。盛衰各有时，立身苦不早。人生非金石，岂能长寿考？奄忽随物化，荣名以为宝。——两汉·佚名《回车驾言迈》
63  泰山不要欺毫末，颜子无心羡老彭。松树千年终是朽，槿花一日自为荣。何须恋世常忧死，亦莫嫌身漫厌生。生去死来都是幻，幻人哀乐系何情。——唐代·白居易《放言五首·其五》
64  沧浪之水清兮，可以濯我缨；沧浪之水浊兮，可以濯我足。——先秦·佚名《沧浪歌》
65  少闻鸡声眠，老听鸡声起。千古万代人，消磨数声里。——清代·魏源《晓窗》
66  穷达皆由命，何劳发叹声。但知行好事，莫要问前程。冬去冰须泮，春来草自生。请君观此理，天道甚分明。——唐代·冯道《天道》
67  今日良宴会，欢乐难具陈。弹筝奋逸响，新声妙入神。令德唱高言，识曲听其真。齐心同所愿，含意俱未申。人生寄一世，奄忽若飙尘。何不策高足，先据要路津。无为守穷贱，坎坷长苦辛。——两汉·佚名《今日良宴会》
68  玉雪窍玲珑，纷披绿映红。生生无限意，只在苦心中。——元代·吴师道《莲藕花叶图》
69  世途倚伏都无定，尘网牵缠卒未休。祸福回还车轮毂，荣枯反覆手藏钩。龟灵未免刳肠患，马失应无折足忧。不信请看弈棋者，输赢须待局终头。——唐代·白居易《放言五首·其二》
70  鸱鸮鸱鸮，既取我子，无毁我室。恩斯勤斯，鬻子之闵斯。迨天之未阴雨，彻彼桑土，绸缪牖户。今女下民，或敢侮予？予手拮据，予所捋荼。予所蓄租，予口卒瘏，曰予未有室家。予羽谯谯，予尾翛翛，予室翘翘。风雨所漂摇，予维音哓哓！——先秦·佚名《鸱鸮》
71  泾溪石险人兢慎，终岁不闻倾覆人。却是平流无石处，时时闻说有沉沦。——唐代·杜荀鹤《泾溪》
72  文章千古事，得失寸心知。作者皆殊列，名声岂浪垂。骚人嗟不见，汉道盛于斯。前辈飞腾入，馀波绮丽为。后贤兼旧列，历代各清规。法自儒家有，心从弱岁疲。永怀江左逸，多病邺中奇。騄骥皆良马，骐驎带好儿。车轮徒已斫，堂构惜仍亏。漫作潜夫论，虚传幼妇碑。缘情慰漂荡，抱疾屡迁移。经济惭长策，飞栖假一枝。尘沙傍蜂虿，江峡绕蛟螭。萧瑟唐虞远，联翩楚汉危。圣朝兼盗贼，异俗更喧卑。郁郁星辰剑，苍苍云雨池。两都开幕府，万宇插军麾。南海残铜柱，东风避月支。音书恨乌鹊，号怒怪熊罴。稼穑分诗兴，柴荆学土宜。故山迷白阁，秋水隐黄陂。不敢要佳句，愁来赋别离。——唐代·杜甫《偶题》
73  寺里山因花得名，繁英不见草纵横。栽培剪伐须勤力，花易凋零草易生。——宋代·苏舜钦《题花山寺壁》
74  孤鸿海上来，池潢不敢顾。侧见双翠鸟，巢在三珠树。矫矫珍木巅，得无金丸惧？美服患人指，高明逼神恶。今我游冥冥，弋者何所慕！——唐代·张九龄《感遇十二首·其四》
75  昏旦变气候，山水含清晖。清晖能娱人，游子憺忘归。出谷日尚早，入舟阳已微。林壑敛暝色，云霞收夕霏。芰荷迭映蔚，蒲稗相因依。披拂趋南径，愉悦偃东扉。虑澹物自轻，意惬理无违。寄言摄生客，试用此道推。——南北朝·谢灵运《石壁精舍还湖中作》
76  常棣之华，鄂不韡韡。凡今之人，莫如兄弟。死丧之威，兄弟孔怀。原隰裒矣，兄弟求矣。脊令在原，兄弟急难。每有良朋，况也永叹。兄弟阋于墙，外御其务。每有良朋，烝也无戎。丧乱既平，既安且宁。虽有兄弟，不如友生？傧尔笾豆，饮酒之饫。兄弟既具，和乐且孺。妻子好合，如鼓瑟琴。兄弟既翕，和乐且湛。宜尔室家，乐尔妻帑。是究是图，亶其然乎？——先秦·佚名《常棣》
77  日出入安穷？时世不与人同。故春非我春，夏非我夏，秋非我秋，冬非我冬。泊如四海之池，遍观是邪谓何？吾知所乐，独乐六龙，六龙之调，使我心若。訾黄其何不徕下。——两汉·佚名《日出入》
78  衡门之下，可以栖迟。泌之洋洋，可以乐饥。岂其食鱼，必河之鲂？岂其取妻，必齐之姜？岂其食鱼，必河之鲤？岂其取妻，必宋之子？——先秦·佚名《衡门》
79  假金方用真金镀，若是真金不镀金。十载长安得一第，何须空腹用高心。——唐代·李绅《答章孝标》
80  谁家宅第成还破，何处亲宾哭复歌？昨日屋头堪炙手，今朝门外好张罗。北邙未省留闲地，东海何曾有顶波。莫笑贱贫夸富贵，共成枯骨两何如？——唐代·白居易《放言五首·其四》
81  凿崖泄奔湍，古称神禹迹。夜喧山门店，独宿不安席。水性自云静，石中本无声；如何两相激，雷转空山惊？贻之道门归，了此物我情。——唐代·韦应物《听嘉陵江水声寄深上人》
82  君不见长安城北渭桥边，枯木横槎卧古田。昔日含红复含紫，常时留雾亦留烟。春景春风花似雪，香车玉舆恒阗咽。若个游人不竞襻，若个倡家不来折。倡家宝袜蛟龙帔，公子银鞍千万骑。黄莺一向花娇春，两两三三将子戏。千尺长条百尺枝，丹桂青榆相蔽亏。珊瑚叶上鸳鸯鸟，凤凰巢里雏鹓儿。巢倾枝折凤归去，条枯叶落狂风吹。一朝零落无人问，万古摧残君炬知？人生贵贱无终始，倏忽须臾难久恃。谁家能驻西山日？谁家能堰东流水？汉家陵树满秦川，行来行去尺哀怜。自昔公卿二千石，咸拟荣华一万年。不见朱唇将白貌，惟闻素棘与黄泉。金貂有时须换酒，玉尘但摇莫计钱。寄言坐客神仙署，一生一死交情处。苍龙阙下君不来，白鹤山前我应去。云间海上邈难期，赤心会合在何时？但愿尧年一百万，长作巢由也不辞！——唐代·卢照邻《行路难》
83  结交在相知，骨肉何必亲。甘言无忠实，世薄多苏秦。从风暂靡草，富贵上升天。不见山巅树，摧杌下为薪。岂甘井中泥？上出作埃尘。——两汉·佚名《箜篌谣》
84  贵贱贤愚，莫不营营以惜生，斯甚惑焉；故极陈形影之苦，言神辨自然以释之。好事君子，共取其心焉。形赠影天地长不没，山川无改时。草木得常理，霜露荣悴之。谓人最灵智，独复不如兹。适见在世中，奄去靡归期。奚觉无一人，亲识岂相思。但余平生物，举目情凄洏。我无腾化术，必尔不复疑。愿君取吾言，得酒莫苟辞。影答形存生不可言，卫生每苦拙。诚愿游昆华，邈然兹道绝。与子相遇来，未尝异悲悦。憩荫若暂乖，止日终不别。此同既难常，黯尔俱时灭。身没名亦尽，念之五情热。立善有遗爱，胡为不自竭？酒云能消忧，方此讵不劣！神释大钧无私力，万理自森著。人为三才中，岂不以我故。与君虽异物，生而相依附。结托既喜同，安得不相语。三皇大圣人，今复在何处？彭祖爱永年，欲留不得住。老少同一死，贤愚无复数。日醉或能忘，将非促龄具？立善常所欣，谁当为汝誉？甚念伤吾生，正宜委运去。纵浪大化中，不喜亦不惧。应尽便须尽，无复独多虑。——魏晋·陶渊明《形影神三首》
85  虽有智能。不如乘势。虽有鎡基。不如待时。——先秦·佚名《孟子引齐人言》
86  幽人归独卧，滞虑洗孤清。持此谢高鸟，因之传远情。日夕怀空意，人谁感至精？飞沈理自隔，何所慰吾诚?——唐代·张九龄《幽人归独卧》
87  捍索桅竿立啸空，篙师酣寝浪花中。故应菅蒯知心腹，弱缆能争万里风。此生归路愈茫然，无数青山水拍天。犹有小船来卖饼，喜闻墟落在山前。我行都是退之诗，真有人家水半扉。千顷桑麻在船底，空余石发挂鱼衣。日轮亭午汗珠融，谁识南讹长养功。暴雨过云聊一快，未妨明月却当空。卧看落月横千丈，起唤清风得半帆。且并水村欹侧过，人间何处不巉岩。——宋代·苏轼《慈湖夹阻风》
88  庾信文章老更成，凌云健笔意纵横。今人嗤点流传赋，不觉前贤畏后生。——唐代·杜甫《戏为六绝句·其一》
89  攀天莫登龙，走山莫骑虎。贵贱结交心不移，唯有严陵及光武。周公称大圣，管蔡宁相容。汉谣一斗粟，不与淮南舂。兄弟尚路人，吾心安所从。他人方寸间，山海几千重。轻言托朋友，对面九疑峰。开花必早落，桃李不如松。管鲍久已死，何人继其踪。——唐代·李白《箜篌谣》
90  吟君叹逝双绝句，使我伤怀奏短歌。世上空惊故人少，集中惟觉祭文多。芳林新叶催陈叶，流水前波让後波。万古到今同此恨，闻琴泪尽欲如何。——唐代·刘禹锡《乐天见示伤微之敦诗晦叔三君子皆有深分因成是诗以寄》
91  雉子，班如此。之于雉梁。无以吾翁孺，雉子。知得雉子高蜚止，黄鹄蜚，之以千里，王可思。雄来蜚从雌，视子趋一雉。雉子，车大驾马滕，被王送行所中。尧羊蜚从王孙行。——两汉·佚名《雉子班》
92  人言百果中，唯枣凡且鄙。皮皴似龟手，叶小如鼠耳。胡为不自知，生花此园里。岂宜遇攀玩，幸免遭伤毁。二月曲江头，杂英红旖旎。枣亦在其间，如嫫对西子。东风不择木，吹喣长未已。眼看欲合抱，得尽生生理。寄言游春客，乞君一回视。君爱绕指柔，从君怜柳杞。君求悦目艳，不敢争桃李。君若作大车，轮轴材须此。——唐代·白居易《杏园中枣树》
93  冰峰撑空寒矗矗，云凝水冻埋海陆。 杀物之性，伤人之欲，既不能断绝蒺藜荆棘之根株， 又不能展凤凰麒麟之拳跼。如此则何如为和煦，为膏雨， 自然天下之荣枯，融融于万户。——唐代·齐己《苦寒行》
1  鸡鸣紫陌曙光寒，莺啭皇州春色阑。金阙晓钟开万户，玉阶仙仗拥千官。花迎剑珮星初落，柳拂旌旗露未干。独有凤凰池上客，阳春一曲和皆难。——唐代·岑参《奉和中书舍人贾至早朝大明宫》
2  楼上残灯伴晓霜，独眠人起合欢床。相思一夜情多少，地角天涯未是长。——张仲素满床明月满帘霜，被冷灯残拂卧床。燕子楼中霜月夜，秋来只为一人长。——白居易北邙松柏锁愁烟，燕子楼中思悄然。自埋剑履歌尘散，红袖香销已十年。——张仲素钿晕罗衫色似烟，几回欲著即潸然。自从不舞《霓裳曲》，叠在空箱十一年。——白居易适看鸿雁洛阳回，又睹玄禽逼社来。瑶瑟玉箫无意绪，任从蛛网任从灰。——张仲素今春有客洛阳回，曾到尚书墓上来。见说白杨堪作柱，争教红粉不成灰？——白居易——唐代·张仲素《燕子楼诗三首》
1  孤山寺北贾亭西，水面初平云脚低。几处早莺争暖树，谁家新燕啄春泥。乱花渐欲迷人眼，浅草才能没马蹄。最爱湖东行不足，绿杨阴里白沙堤。——唐代·白居易《钱塘湖春行》
2  好雨知时节，当春乃发生。随风潜入夜，润物细无声。野径云俱黑，江船火独明。晓看红湿处，花重锦官城。——唐代·杜甫《春夜喜雨》
3  朝辞白帝彩云间，千里江陵一日还。两岸猿声啼不住，轻舟已过万重山。——唐代·李白《早发白帝城》
4  梅子黄时日日晴，小溪泛尽却山行。绿阴不减来时路，添得黄鹂四五声。——宋代·曾几《三衢道中》
5  江上被花恼不彻，无处告诉只颠狂。走觅南邻爱酒伴，经旬出饮独空床。稠花乱蕊畏江滨，行步欹危实怕春。&畏 一作：裹）诗酒尚堪驱使在，未须料理白头人。江深竹静两三家，多事红花映白花。报答春光知有处，应须美酒送生涯。东望少城花满烟，百花高楼更可怜。谁能载酒开金盏，唤取佳人舞绣筵。黄师塔前江水东，春光懒困倚微风。桃花一簇开无主，可爱深红爱浅红？黄四娘家花满蹊，千朵万朵压枝低。留连戏蝶时时舞，自在娇莺恰恰啼。不是爱花即欲死，只恐花尽老相催。繁枝容易纷纷落，嫩蕊商量细细开。——唐代·杜甫《江畔独步寻花七绝句》
6  昔日龌龊不足夸，今朝放荡思无涯。 春风得意马蹄疾，一日看尽长安花。——唐代·孟郊《登科后》
7  白酒新熟山中归，黄鸡啄黍秋正肥。呼童烹鸡酌白酒，儿女嬉笑牵人衣。高歌取醉欲自慰，起舞落日争光辉。游说万乘苦不早，著鞭跨马涉远道。会稽愚妇轻买臣，余亦辞家西入秦。仰天大笑出门去，我辈岂是蓬蒿人。——唐代·李白《南陵别儿童入京》
8  舍南舍北皆春水，但见群鸥日日来。花径不曾缘客扫，蓬门今始为君开。盘飧市远无兼味，樽酒家贫只旧醅。肯与邻翁相对饮，隔篱呼取尽馀杯。——唐代·杜甫《客至》
9  白发将军亦壮哉，西京昨夜捷书来。胡儿敢作千年计，天意宁知一日回。列圣仁恩深雨露，中兴赦令疾风雷。悬知寒食朝陵使，驿路梨花处处开。——宋代·陆游《闻武均州报已复西京》
10  楼观岳阳尽，川迥洞庭开。雁引愁心去，山衔好月来。云间连下榻，天上接行杯。醉后凉风起，吹人舞袖回。——唐代·李白《与夏十二登岳阳楼》
11  投荒万死鬓毛斑，生出瞿塘滟滪关。未到江南先一笑，岳阳楼上对君山。满川风雨独凭栏，绾结湘娥十二鬟。可惜不当湖水面，银山堆里看青山。——宋代·黄庭坚《雨中登岳阳楼望君山》
12  绿波春浪满前陂，极目连云稏肥。更被鹭鹚千点雪，破烟来入画屏飞。——唐代·韦庄《稻田》
13  饭颗山头逢杜甫，顶戴笠子日卓午。 借问别来太瘦生，总为从前作诗苦。——唐代·李白《戏赠杜甫》
14  苏秀道中，自七月二十五日夜大雨三日，秋苗以苏，喜而有作。一夕骄阳转作霖，梦回凉冷润衣襟。不愁屋漏床床湿，且喜溪流岸岸深。千里稻花应秀色，五更桐叶最佳音。无田似我犹欣舞，何况田间望岁心。——宋代·曾几《苏秀道中》
15  江浦雷声喧昨夜，春城雨色动微寒。黄鹂并坐交愁湿，白鹭群飞大剧干。晚节渐于诗律细，谁家数去酒杯宽。 惟吾最爱清狂客，百遍相看意未阑。——唐代·杜甫《遣闷戏呈路十九曹长》
16  西施谩道浣春纱，碧玉今时斗丽华。眉黛夺将萱草色，红裙妒杀石榴花。新歌一曲令人艳，醉舞双眸敛鬓斜。 谁道五丝能续命，却令今日死君家。——唐代·万楚《五日观妓》
17  石壁望松寥，宛然在碧霄。安得五彩虹，驾天作长桥。仙人如爱我，举手来相招。——唐代·李白《焦山望寥山》
18  竹树无声或有声，霏霏漠漠散还凝。岭梅谢后重妆蕊，岩水铺来却结冰。牢系鹿儿防猎客，满添茶鼎候吟僧。好将膏雨同功力，松径莓苔又一层。——唐代·杜荀鹤《春日山中对雪有作》
19  东风知我欲山行，吹断檐间积雨声。岭上晴云披絮帽，树头初日挂铜钲。野桃含笑竹篱短，溪柳自摇沙水清。西崦人家应最乐，煮芹烧笋饷春耕。身世悠悠我此行，溪边委辔听溪声。散材畏见搜林斧，疲马思闻卷旆钲。细雨足时茶户喜，乱山深处长官清。人间岐路知多少，试向桑田问耦耕。——宋代·苏轼《新城道中二首》
20  年来鞍马困尘埃，赖有青山豁我怀。日暮北风吹雨去，数峰清瘦出云来。——宋代·张耒《初见嵩山》
21  上陵何美美，下津风以寒。问客从何来，言从水中央。桂树为君船，青丝为君笮，木兰为君棹，黄金错其间。沧海之雀赤翅鸿，白雁随。山林乍开乍合，曾不知日月明。醴泉之水，光泽何蔚蔚。芝为车，龙为马，览遨游，四海外。甘露初二年，芝生铜池中，仙人下来饮，延寿千万岁。——两汉·佚名《上陵》
22  中兴诸将收山东，捷书夜报清昼同。河广传闻一苇过，胡危命在破竹中。祗残邺城不日得，独任朔方无限功。京师皆骑汗血马，回纥喂肉葡萄宫。已喜皇威清海岱，常思仙仗过崆峒。三年笛里关山月，万国兵前草木风。成王功大心转小，郭相谋深古来少。司徒清鉴悬明镜，尚书气与秋天杳。二三豪俊为时出，整顿乾坤济时了。东走无复忆鲈鱼，南飞觉有安巢鸟。青春复随冠冕入，紫禁正耐烟花绕。鹤禁通宵凤辇备，鸡鸣问寝龙楼晓。攀龙附凤势莫当，天下尽化为侯王。汝等岂知蒙帝力，时来不得夸身强。关中既留萧丞相，幕下复用张子房。张公一生江海客，身长九尺须眉苍。征起适遇风云会，扶颠始知筹策良。青袍白马更何有，后汉今周喜再昌。寸地尺天皆入贡，奇祥异瑞争来送。不知何国致白环，复道诸山得银瓮。隐士休歌紫芝曲，词人解撰河清颂。田家望望惜雨干，布谷处处催春种。淇上健儿归莫懒，城南思妇愁多梦。安得壮士挽天河，净洗甲兵长不用。——唐代·杜甫《洗兵马》
23  眼见风来沙旋移，经年不省草生时。莫言塞北无春到，总有春来何处知。破讷沙头雁正飞，鸊鹈泉上战初归。平明日出东南地，满碛寒光生铁衣。——唐代·李益《度破讷沙二首》
24  北斗南回春物老，红英落尽绿尚早。韶风澹荡无所依，偏惜垂杨作春好。此时可怜杨柳花，萦盈艳曳满人家。人家女儿出罗幕，静扫玉庭待花落。宝环纤手捧更飞，翠羽轻裾承不著。历历瑶琴舞态陈，霏红拂黛怜玉人。东园桃李芳已歇，独有杨花娇暮春。——唐代·杨巨源《杨花落》
25  柴门寂寂黍饭馨，山家烟火春雨晴。庭花蒙蒙水泠泠，小儿啼索树上莺。水香塘黑蒲森森，鸳鸯鸂鶒如家禽。前村后垄桑柘深，东邻西舍无相侵。蚕娘洗茧前溪渌，牧童吹笛和衣浴。山翁留我宿又宿，笑指西坡瓜豆熟。——唐代·贯休《春晚书山家屋壁二首》
26  十一年前南渡客，四千里外北归人。诏书许逐阳和至，驿路开花处处新。——唐代·柳宗元《诏追赴都二月至灞亭上》
27  宿云散洲渚，晓日明村坞。高树临清池，风惊夜来雨。予心适无事，偶此成宾主。——唐代·柳宗元《雨后晓行独至愚溪北池》
28  相州昼锦堂厨酝，卫国淇川岸竹萌。二物烦君走分饷，时哉乘兴倒瑶觥。——宋代·姜特立《雅志小饮适宽仲送相州法酝并竹萌同至》
1  只知逐胜忽忘寒，小立春风夕照间。最爱东山晴后雪，软红光里涌银山。群山雪不到新晴，多作泥融少作冰。最爱东山晴后雪，却愁宜看不宜登。——宋代·杨万里《雪后晚晴四山皆青惟东山全白赋最爱东山晴后雪二绝句》
2  松阴一架半弓苔，偶欲看书又懒开。戏掬清泉洒蕉叶，儿童误认雨声来。——宋代·杨万里《闲居初夏午睡起·其二》
3  青山如黛远村东，嫩绿长溪柳絮风。鸟雀不知郊野好，穿花翻恋小庭中。——明代·高珩《春日杂咏》
4  出得城来事事幽，涉湘半济值渔舟。也知渔父趁鱼急，翻著春衫不裹头。园花落尽路花开，白白红红各自媒。莫道早行奇绝处，四方八面野香来。柳子祠前春已残，新晴特地著春寒。疏篱不与花为护，只为蜘蛛作网竿。一晴一雨路乾湿，半淡半浓山迭重。远草坪中见牛背，新秧疏处有人踪。——宋代·杨万里《过百家渡四绝句》
1  新丰美酒斗十千，咸阳游侠多少年。相逢意气为君饮，系马高楼垂柳边。出身仕汉羽林郎，初随骠骑战渔阳。孰知不向边庭苦，纵死犹闻侠骨香。一身能擘两雕弧，虏骑千重只似无。偏坐金鞍调白羽，纷纷射杀五单于。汉家君臣欢宴终，高议云台论战功。天子临轩赐侯印，将军佩出明光宫。——唐代·王维《少年行四首》
2  知章骑马似乘船，眼花落井水底眠。汝阳三斗始朝天，道逢麴车口流涎，恨不移封向酒泉。左相日兴费万钱，饮如长鲸吸百川，衔杯乐圣称避贤。宗之潇洒美少年，举觞白眼望青天，皎如玉树临风前。苏晋长斋绣佛前，醉中往往爱逃禅。李白斗酒诗百篇，长安市上酒家眠，天子呼来不上船，自称臣是酒中仙。张旭三杯草圣传，脱帽露顶王公前，挥毫落纸如云烟。焦遂五斗方卓然，高谈雄辩惊四筵。——唐代·杜甫《饮中八仙歌》
3  世上谩相识，此翁殊不然。兴来书自圣，醉后语尤颠。白发老闲事，青云在目前。床头一壶酒，能更几回眠？——唐代·高适《醉后赠张九旭》
4  劝君金屈卮， 满酌不须辞。花发多风雨， 人生足别离。——唐代·于武陵《劝酒》
1  昔年曾向五陵游，子夜歌清月满楼。银烛树前长似昼，露桃花里不知秋。西园公子名无忌，南国佳人号莫愁。今日乱离俱是梦，夕阳唯见水东流！——唐代·韦庄《忆昔》
1  春水满四泽，夏云多奇峰。秋月扬明晖，冬岭秀寒松。——魏晋·陶渊明《四时》
1  昔我往矣，杨柳依依。今我来思，雨雪霏霏。行道迟迟，载渴载饥。我心悲伤，莫知我哀！——先秦·佚名《采薇》
2  城上斜阳画角哀，沈园非复旧池台，伤心桥下春波绿，曾是惊鸿照影来。梦断香消四十年，沈园柳老不吹绵。此身行作稽山土，犹吊遗踪一泫然。——宋代·陆游《沈园二首》
3  高台多悲风，朝日照北林。之子在万里，江湖迥且深。方舟安可极，离思故难任！孤雁飞南游，过庭长哀吟。翘思慕远人，愿欲托遗音。形影忽不见，翩翩伤我心。——魏晋·曹植《杂诗七首·其一》
4  油壁香车不再逢，峡云无迹任西东。梨花院落溶溶月，柳絮池塘淡淡风。几日寂寥伤酒后，一番萧瑟禁烟中。鱼书欲寄何由达，水远山长处处同。——宋代·晏殊《无题·油壁香车不再逢》
5  帘外五更风，吹梦无踪。画楼重上与谁同？记得玉钗斜拨火，宝篆成空。回首紫金峰，雨润烟浓。一江春浪醉醒中。留得罗襟前日泪，弹与征鸿。——宋代·李清照《浪淘沙·帘外五更风》
6  旅舍残春宿雨晴，恍然心地忆咸京。树头蜂抱花须落，池面鱼吹柳絮行。禅伏诗魔归净域，酒冲愁阵出奇兵。两梁免被尘埃污，拂拭朝簪待眼明。——唐代·韩偓《残春旅舍》
7  鬓毛不觉白毵毵，一事无成百不堪。共惜盛时辞阙下，同嗟除夜在江南。家山泉石寻常忆，世路风波子细谙。老校于君合先退，明年半百又加三。——唐代·白居易《除夜寄微之》
8  晨游紫阁峰，暮宿山下村。村老见余喜，为余开一尊。举杯未及饮，暴卒来入门。紫衣挟刀斧，草草十余人。夺我席上酒，掣我盘中飧。主人退后立，敛手反如宾。中庭有奇树，种来三十春。主人惜不得，持斧断其根。口称采造家，身属神策军。“主人慎勿语，中尉正承恩！”——唐代·白居易《宿紫阁山北村》
9  黄昏鼓角似边州，三十年前上此楼。今日山城对垂泪，伤心不独为悲秋。——唐代·李益《上汝州郡楼》
10  秋云洗晨光，庭树碧已散。风期偶然照，水石若在眼。清淇忆晓涉，尘虑得初盥。日色马上明，波痕鹭边浅。沦漪自然绿，空秀不可限。樵汲带清景，望望使步缓。自从闭门来，屡见王路蹇。泽衰怀绿猗，道难惧蓬转。情闲地仍幽，物扰理自遣。谁谓山水深，方从寸心远。——清代·王闿运《秋晓风日偶忆淇上》
11  春空云淡禁烟中，冷落那堪客里逢。饭煮青精颜固好，杯传蓝尾习能同。锦销文杏枝头雨，雪卷棠梨树底风。往事慢思魂欲断，不堪回首贺兰东。——明代·朱孟德《西夏寒食遣兴》
1  故人西辞黄鹤楼，烟花三月下扬州。孤帆远影碧空尽，唯见长江天际流。 ——唐代·李白《黄鹤楼送孟浩然之广陵》
2  昔人已乘黄鹤去，此地空余黄鹤楼。黄鹤一去不复返，白云千载空悠悠。晴川历历汉阳树，芳草萋萋鹦鹉洲。日暮乡关何处是？烟波江上使人愁。——唐代·崔颢《黄鹤楼》
3  生当作人杰，死亦为鬼雄。至今思项羽，不肯过江东。——宋代·李清照《夏日绝句》
4  朝辞白帝彩云间，千里江陵一日还。两岸猿声啼不住，轻舟已过万重山。——唐代·李白《早发白帝城》
5  峨眉山月半轮秋，影入平羌江水流。 夜发清溪向三峡，思君不见下渝州。——唐代·李白《峨眉山月歌》
6  山外青山楼外楼，西湖歌舞几时休？暖风熏得游人醉，直把杭州作汴州。——宋代·林升《题临安邸》
7  朱雀桥边野草花，乌衣巷口夕阳斜。 旧时王谢堂前燕，飞入寻常百姓家。——唐代·刘禹锡《乌衣巷》
8  八月湖水平，涵虚混太清。气蒸云梦泽，波撼岳阳城。欲济无舟楫，端居耻圣明。坐观垂钓者，徒有羡鱼情。——唐代·孟浩然《望洞庭湖赠张丞相》
9  黄河远上白云间，一片孤城万仞山。羌笛何须怨杨柳，春风不度玉门关。单于北望拂云堆，杀马登坛祭几回。汉家天子今神武，不肯和亲归去来。——唐代·王之涣《凉州词二首》
10  男儿何不带吴钩，收取关山五十州。请君暂上凌烟阁，若个书生万户侯？——唐代·李贺《南园十三首·其五》
11  凉月如眉挂柳湾，越中山色镜中看。兰溪三日桃花雨，半夜鲤鱼来上滩。——唐代·戴叔伦《兰溪棹歌》
12  邯郸驿里逢冬至，抱膝灯前影伴身。 想得家中夜深坐，还应说着远行人。——唐代·白居易《邯郸冬至夜思家》
13  楼倚霜树外，镜天无一毫。南山与秋色，气势两相高。——唐代·杜牧《长安秋望》
14  长安回望绣成堆，山顶千门次第开。一骑红尘妃子笑，无人知是荔枝来。——唐代·杜牧《过华清宫绝句三首·其一》
15  山围故国周遭在，潮打空城寂寞回。淮水东边旧时月，夜深还过女墙来。——唐代·刘禹锡《金陵五题·石头城》
16  楼观岳阳尽，川迥洞庭开。雁引愁心去，山衔好月来。云间连下榻，天上接行杯。醉后凉风起，吹人舞袖回。——唐代·李白《与夏十二登岳阳楼》
17  二龙争战决雌雄，赤壁楼船扫地空。烈火张天照云海，周瑜于此破曹公。君去沧江望澄碧，鲸鲵唐突留馀迹。一一书来报故人，我欲因之壮心魄。——唐代·李白《赤壁歌送别》
18  谁谓伤心画不成，画人心逐世人情。 君看六幅南朝事，老木寒云满故城。——唐代·韦庄《金陵图》
19  锦江近西烟水绿，新雨山头荔枝熟。万里桥边多酒家，游人爱向谁家宿。——唐代·张籍《成都曲》
20  阳月南飞雁，传闻至此回。我行殊未已，何日复归来。江静潮初落，林昏瘴不开。明朝望乡处，应见陇头梅。——唐代·宋之问《题大庾岭北驿》
21  早起见日出，暮见栖鸟还。客心自酸楚，况对木瓜山。——唐代·李白《望木瓜山》
22  罗浮山下四时春，卢橘杨梅次第新。日啖荔枝三百颗，不辞长作岭南人。（不辞 一作：不妨）——宋代·苏轼《惠州一绝》
23  玄宗回马杨妃死，云雨难忘日月新。终是圣明天子事，景阳宫井又何人。——唐代·郑畋《马嵬坡》
24  鹦鹉来过吴江水，江上洲传鹦鹉名。鹦鹉西飞陇山去，芳洲之树何青青。烟开兰叶香风暖，岸夹桃花锦浪生。迁客此时徒极目，长洲孤月向谁明。——唐代·李白《鹦鹉洲》
25  我所思兮在太山。欲往从之梁父艰，侧身东望涕沾翰。美人赠我金错刀，何以报之英琼瑶。路远莫致倚逍遥，何为怀忧心烦劳。我所思兮在桂林。欲往从之湘水深，侧身南望涕沾襟。美人赠我琴琅玕，何以报之双玉盘。路远莫致倚惆怅，何为怀忧心烦伤。我所思兮在汉阳。欲往从之陇阪长，侧身西望涕沾裳。美人赠我貂襜褕，何以报之明月珠。路远莫致倚踟蹰，何为怀忧心烦纡。我所思兮在雁门。欲往从之雪雰雰，侧身北望涕沾巾。美人赠我锦绣段，何以报之青玉案。路远莫致倚增叹，何为怀忧心烦惋。——两汉·张衡《四愁诗》
26  君到姑苏见，人家尽枕河。古宫闲地少，水港小桥多。夜市卖菱藕，春船载绮罗。遥知未眠月，乡思在渔歌。——唐代·杜荀鹤《送人游吴》
27  我爱铜官乐，千年未拟还。应须回舞袖，拂尽五松山。——唐代·李白《铜官山醉后绝句》
28  江干多是钓人居，柳陌菱塘一带疏；好是日斜风定后，半江红树卖鲈鱼。——清代·王士祯《真州绝句》
29  金风荡初节，玉露凋晚林。此夕穷涂士，郁陶伤寸心。野平葭苇合，村荒藜藿深。眺听良多感，徙倚独沾襟。沾襟何所为，怅然怀古意。秦俗犹未平，汉道将何冀。樊哙市井徒，萧何刀笔吏。一朝时运会，千古传名谥。寄言世上雄，虚生真可愧。——隋代·李密《淮阳感秋》
30  脉脉广川流，驱马历长洲。鹊飞山月曙，蝉噪野风秋。——唐代·上官仪《入朝洛堤步月》
31  湖阔兼云雾，楼孤属晚晴。礼加徐孺子，诗接谢宣城。雪岸丛梅发，春泥百草生。敢违渔父问，从此更南征。——唐代·杜甫《陪裴使君登岳阳楼》
32  漫漫平沙走白虹，瑶台失手玉杯空。晴天摇动清江底，晚日浮沉急浪中。——宋代·陈师道《十七日观潮》
33  襄阳行乐处，歌舞白铜鞮。江城回绿水，花月使人迷。山公醉酒时，酩酊高阳下。头上白接篱，倒著还骑马。岘山临汉水，水绿沙如雪。上有堕泪碑，青苔久磨灭。且醉习家池，莫看堕泪碑。山公欲上马，笑杀襄阳儿。——唐代·李白《襄阳曲四首》
34  铜铸金镛振纪纲，声传海外播戎羌。马援自是功劳大，铁笛无烦说子房。——清代·曹雪芹《交趾怀古》
35  晋家南渡日，此地旧长安。地即帝王宅，山为龙虎盘。金陵空壮观，天堑净波澜。醉客回桡去，吴歌且自欢。地拥金陵势，城回江水流。当时百万户，夹道起朱楼。亡国生春草，王宫没古丘。空余后湖月，波上对瀛州。六代兴亡国，三杯为尔歌。苑方秦地少，山似洛阳多。古殿吴花草，深宫晋绮罗。并随人事灭，东逝与沧波。——唐代·李白《金陵三首》
36  侧闻阴山胡儿语，西头热海水如煮。海上众鸟不敢飞，中有鲤鱼长且肥。岸旁青草长不歇，空中白雪遥旋灭。蒸沙烁石燃虏云，沸浪炎波煎汉月。阴火潜烧天地炉，何事偏烘西一隅？势吞月窟侵太白，气连赤坂通单于。送君一醉天山郭，正见夕阳海边落。柏台霜威寒逼人，热海炎气为之薄。——唐代·岑参《热海行送崔侍御还京》
37  中巴之东巴东山，江水开辟流其间。白帝高为三峡镇，瞿塘险过百牢关。&其一 瞿塘 一作：“夔州”&白帝夔州各异城，蜀江楚峡混殊名。英雄割据非天意，霸主并吞在物情。&其二&群雄竞起问前朝，王者无外见今朝。比讶渔阳结怨恨，元听舜日旧箫韶。&其三&赤甲白盐俱刺天，闾阎缭绕接山巅。枫林橘树丹青合，复道重楼锦绣悬。&其四&瀼东瀼西一万家，江北江南春冬花。背飞鹤子遗琼蕊，相趁凫雏入蒋牙。&其五&东屯稻畦一百顷，北有涧水通青苗。晴浴狎鸥分处处，雨随神女下朝朝。&其六&蜀麻吴盐自古通，万斛之舟行若风。长年三老长歌里，白昼摊钱高浪中。&其七&忆昔咸阳都市合，山水之图张卖时。巫峡曾经宝屏见，楚宫犹对碧峰疑。&其八&武侯祠堂不可忘，中有松柏参天长。干戈满地客愁破，云日如火炎天凉。&其九&阆风玄圃与蓬壶，中有高堂天下无。借问夔州压何处，峡门江腹拥城隅。&其十&——唐代·杜甫《夔州歌十绝句》
38  缅想咸阳事可嗟，楚歌哀怨思无涯。八千子弟归何处？万里鸿沟属汉家。弓断阵前争日月，血流垓下定龙蛇。拔山力尽乌江水，今古悠悠空浪花。——唐代·栖一《垓下怀古》
39  特统精兵御上游，笳吹先遁惊若鸥。扬州空把残旗耀，赢得舟中骂不休。——清代·王绪《丁洲怀古》
1  客路青山外，行舟绿水前。潮平两岸阔，风正一帆悬。海日生残夜，江春入旧年。乡书何处达？归雁洛阳边。——唐代·王湾《次北固山下》
2  此地别燕丹，壮士发冲冠。昔时人已没，今日水犹寒。——唐代·骆宾王《于易水送人》
3  弯弯月出挂城头，城头月出照凉州。凉州七里十万家，胡人半解弹琵琶。琵琶一曲肠堪断，风萧萧兮夜漫漫。河西幕中多故人，故人别来三五春。花门楼前见秋草，岂能贫贱相看老。一生大笑能几回，斗酒相逢须醉倒。——唐代·岑参《凉州馆中与诸判官夜集》
1  燕草如碧丝，秦桑低绿枝。当君怀归日，是妾断肠时。 春风不相识，何事入罗帏。——唐代·李白《春思》
2  君知妾有夫，赠妾双明珠。感君缠绵意，系在红罗襦。妾家高楼连苑起，良人执戟明光里。知君用心如日月，事夫誓拟同生死。还君明珠双泪垂，恨不相逢未嫁时。——唐代·张籍《节妇吟寄东平李司空师道》
3  山中多晚凉，清风厉秋节。遥瞻四五峰，壁立皆奇绝。修竹傍林开，乔松倚岩列。黄菊散芳丛，清泉凝白雪。对此怀素心，千里共明月。愿保幽贞姿，岁寒双皎洁。——清代·德隐《新秋晚眺》
1  绊惹春风别有情，世间谁敢斗轻盈。楚王江畔无端种，饿损纤腰学不成。——唐代·唐彦谦《垂柳》
1  蓬头稚子学垂纶，侧坐莓苔草映身。 路人借问遥招手，怕得鱼惊不应人。——唐代·胡令能《小儿垂钓》
2  白头波上白头翁，家逐船移浦浦风。一尺鲈鱼新钓得，儿孙吹火荻花中。——唐代·郑谷《淮上渔者》
3  小男供饵妇搓丝，溢榼香醪倒接罹。日出两竿鱼正食，一家欢笑在南池。——唐代·李郢《南池》
4  八月九月芦花飞，南谿老人重钓归。秋山入帘翠滴滴，野艇倚槛云依依。却把渔竿寻小径，闲梳鹤发对斜晖。翻嫌四皓曾多事，出为储皇定是非。——唐代·张志和《渔父》
5  垂钓板桥东，雪压蓑衣冷。江寒水不流，鱼嚼梅花影。——清代·释敬安《题寒江钓雪图》
1  士卒何草草，筑城潼关道。大城铁不如，小城万丈余。借问潼关吏：修关还备胡？要我下马行，为我指山隅：连云列战格，飞鸟不能逾。胡来但自守，岂复忧西都。丈人视要处，窄狭容单车。艰难奋长戟，万古用一夫。哀哉桃林战，百万化为鱼。请嘱防关将，慎勿学哥舒！——唐代·杜甫《潼关吏》
1  风卷江湖雨暗村，四山声作海涛翻。溪柴火软蛮毡暖，我与狸奴不出门。僵卧孤村不自哀，尚思为国戍轮台。夜阑卧听风吹雨，铁马冰河入梦来。——宋代·陆游《十一月四日风雨大作二首》
2  青海长云暗雪山，孤城遥望玉门关。黄沙百战穿金甲，不破楼兰终不还。——唐代·王昌龄《从军行七首·其四》
3  五月五日午，赠我一枝艾。 故人不可见，新知万里外。丹心照夙昔，鬓发日已改。 我欲从灵均，三湘隔辽海。——宋代·文天祥《端午即事》
4  白酒新熟山中归，黄鸡啄黍秋正肥。呼童烹鸡酌白酒，儿女嬉笑牵人衣。高歌取醉欲自慰，起舞落日争光辉。游说万乘苦不早，著鞭跨马涉远道。会稽愚妇轻买臣，余亦辞家西入秦。仰天大笑出门去，我辈岂是蓬蒿人。——唐代·李白《南陵别儿童入京》
5  病骨支离纱帽宽，孤臣万里客江干。位卑未敢忘忧国，事定犹须待阖棺。天地神灵扶庙社，京华父老望和銮。出师一表通今古，夜半挑灯更细看。——宋代·陆游《病起书怀》
6  不惜千金买宝刀，貂裘换酒也堪豪。一腔热血勤珍重，洒去犹能化碧涛。——清代·秋瑾《对酒》
7  黄金错刀白玉装，夜穿窗扉出光芒。丈夫五十功未立，提刀独立顾八荒。京华结交尽奇士，意气相期共生死。千年史册耻无名，一片丹心报天子。尔来从军天汉滨，南山晓雪玉嶙峋。呜呼！楚虽三户能亡秦，岂有堂堂中国空无人！——宋代·陆游《金错刀行》
8  和戎诏下十五年，将军不战空临边。朱门沉沉按歌舞，厩马肥死弓断弦。戍楼刁斗催落月，三十从军今白发。笛里谁知壮士心，沙头空照征人骨。中原干戈古亦闻，岂有逆胡传子孙！遗民忍死望恢复，几处今宵垂泪痕。——宋代·陆游《关山月》
9  纨绔不饿死，儒冠多误身。丈人试静听，贱子请具陈。甫昔少年日，早充观国宾。读书破万卷，下笔如有神。赋料扬雄敌，诗看子建亲。李邕求识面，王翰愿卜邻。自谓颇挺出，立登要路津。致君尧舜上，再使风俗淳。此意竟萧条，行歌非隐沦。骑驴十三载，旅食京华春。朝扣富儿门，暮随肥马尘。残杯与冷炙，到处潜悲辛。主上顷见征，欻然欲求伸。青冥却垂翅，蹭蹬无纵鳞。甚愧丈人厚，甚知丈人真。每于百僚上，猥颂佳句新。窃效贡公喜，难甘原宪贫。焉能心怏怏，只是走踆踆。今欲东入海，即将西去秦。尚怜终南山，回首清渭滨。常拟报一饭，况怀辞大臣。白鸥没浩荡，万里谁能驯？——唐代·杜甫《奉赠韦左丞丈二十二韵》
10  栖乌喜林曙，惊蓬伤岁阑。关河三尺雪，何处是天山。朔风无重衣，仆马饥且寒。惨戚别妻子，迟回出门难。男儿值休明，岂是长泥蟠。何者为木偶，何人侍金銮。郁郁守贫贱，悠悠亦无端。进不图功名，退不处岩峦。穷通在何日，光景如跳丸。富贵苦不早，令人摧心肝。誓期春之阳，一振摩霄翰。——唐代·陈陶《游子吟》
11  龙马花雪毛，金鞍五陵豪。秋霜切玉剑，落日明珠袍。斗鸡事万乘，轩盖一何高。弓摧南山虎，手接太行猱。酒后竞风采，三杯弄宝刀。杀人如剪草，剧孟同游遨。发愤去函谷，从军向临洮。叱咤经百战，匈奴尽奔逃。归来使酒气，未肯拜萧曹。羞入原宪室，荒淫隐蓬蒿。——唐代·李白《白马篇》
12  江汉思归客，乾坤一腐儒。片云天共远，永夜月同孤。落日心犹壮，秋风病欲疏。古来存老马，不必取长途。——唐代·杜甫《江汉》
13  浩气还太虚，丹心照千古。生平未报国，留作忠魂补。——明代·杨继盛《就义诗》
14  白发萧萧卧泽中，只凭天地鉴孤忠。厄穷苏武餐毡久，忧愤张巡嚼齿空。细雨春芜上林苑，颓垣夜月洛阳宫。壮心未与年俱老，死去犹能作鬼雄。镜里流年两鬓残，寸心自许尚如丹。衰迟罢试戎衣窄，悲愤犹争宝剑寒。远戍十年临的博，壮图万里战皋兰。关河自古无穷事，谁料如今袖手看。——宋代·陆游《书愤二首》
15  伏波惟愿裹尸还，定远何须生入关。 莫遣只轮归海窟，仍留一箭射天山。——唐代·李益《塞下曲》
16  弓背霞明剑照霜，秋风走马出咸阳。未收天子河湟地，不拟回头望故乡。——唐代·令狐楚《少年行四首·其三》
17  腰间羽箭久凋零，太息燕然未勒铭。老子犹堪绝大漠，诸君何至泣新亭。一身报国有万死，双鬓向人无再青。记取江湖泊船处，卧闻新雁落寒汀。——宋代·陆游《夜泊水村》
18  心似已灰之木，身如不系之舟。问汝平生功业，黄州惠州儋州。——宋代·苏轼《自题金山画像》
19  半生落魄已成翁,独立书斋啸晚风。笔底明珠无处卖,闲抛闲掷野藤中。——明代·徐渭《题《墨葡萄图》》
20  岱宗夫如何？齐鲁青未了。造化钟神秀，阴阳割昏晓。荡胸生曾云，决眦入归鸟。会当凌绝顶，一览众山小。西岳崚嶒竦处尊，诸峰罗立似儿孙。安得仙人九节杖，拄到玉女洗头盆。车箱入谷无归路，箭栝通天有一门。稍待秋风凉冷后，高寻白帝问真源。南岳配朱鸟，秩礼自百王。歘吸领地灵，鸿洞半炎方。邦家用祀典，在德非馨香。巡守何寂寥，有虞今则亡。洎吾隘世网，行迈越潇湘。渴日绝壁出，漾舟清光旁。祝融五峯尊，峯峯次低昴。紫盖独不朝，争长嶫相望。恭闻魏夫人，羣仙夹翱翔。有时五峯气，散风如飞霜。牵迫限修途，未暇杖崇冈。归来觊命驾，沐浴休玉堂。三叹问府主，曷以赞我皇。牲璧忍衰俗，神其思降祥。——唐代·杜甫《望岳三首》
21  梅花南北路，风雨湿征衣。出岭同谁出？归乡如不归！山河千古在，城郭一时非。饿死真吾志，梦中行采薇。——宋代·文天祥《南安军》
22  野旷吕蒙营，江深刘备城。寒天催日短，风浪与云平。洒落君臣契，飞腾战伐名。维舟倚前浦，长啸一含情。——唐代·杜甫《公安县怀古》
23  林中有奇鸟，自言是凤凰。清朝饮醴泉，日夕栖山冈。高鸣彻九州，延颈望八荒。适逢商风起，羽翼自摧藏。一去昆仑西，何时复回翔。但恨处非位，怆悢使心伤。——魏晋·阮籍《咏怀八十二首·其七十九》
24  大鹏飞兮振八裔，中天摧兮力不济。馀风激兮万世，游扶桑兮挂石袂。后人得之传此，仲尼亡兮谁为出涕。——唐代·李白《临路歌》
25  结束浮云骏，翩翩出从戎。且凭天子怒，复倚将军雄。 万鼓雷殷地，千旗火生风。日轮驻霜戈，月魄悬雕弓。 青海阵云匝，黑山兵气冲。战酣太白高，战罢旄头空。 万里不惜死，一朝得成功。画图麒麟阁，入朝明光宫。 大笑向文士，一经何足穷。古人昧此道，往往成老翁。——唐代·高适《塞下曲》
26  复楚情何极，亡秦气未平。雄风清角劲，落日大旗明。缟素酬家国，戈船决死生！胡笳千古恨，一片月临城。——明代·夏完淳《即事》
27  世间荣落重逡巡，我独丘园坐四春。纵使有花兼有月，可堪无酒又无人。青袍似草年年定，白发如丝日日新。欲逐风波千万里，未知何路到龙津。——唐代·李商隐《春日寄怀》
28  策马自沙漠，长驱登塞垣。边城何萧条，白日黄云昏。一到征战处，每愁胡虏翻。岂无安边书，诸将已承恩。惆怅孙吴事，归来独闭门。——唐代·高适《蓟中作》
29  白玉谁家郎，回车渡天津。看花东陌上，惊动洛阳人。——唐代·李白《洛阳陌》
30  前年脍鲸东海上，白浪如山寄豪壮；去年射虎南山秋，夜归急雪满貂裘。今年摧颓最堪笑，华发苍颜羞自照。谁知得酒尚能狂，脱帽向人时大叫。逆胡未灭心未平，孤剑床头铿有声。破驿梦回灯欲死，打窗风雨正三更。——宋代·陆游《三月十七日夜醉中作》
31  一雨纵横亘二洲，浪淘天地入东流。却余人物淘难尽，又挟风雷作远游。——清代·梁启超《太平洋遇雨》
32  太阳初出光赫赫，千山万山如火发。一轮顷刻上天衢，逐退群星与残月。——宋代·赵匡胤《咏初日》
33  其一丈夫只手把吴钩，意气高于百尺楼。一万年来谁著史，三千里外欲封侯。定将捷足随途骥，那有闲情逐水鸥。 笑指泸沟桥畔月，几人从此到瀛洲？其二频年伏枥困红尘，悔煞驹光二十春；马足出群休恋栈，燕辞故垒更图新。遍交海内知名士，去访京师有道人；即此可求文字益，胡为抑郁老吾身!其三黄河泰岱势连天，俯看中流一点烟；此地尽能开眼界，远行不为好山川。陆机入洛才名振，苏轼来游壮志坚；多谢咿唔穷达士，残年兀坐守遗编。其四回头往事竟成尘，我是东西南北身；白下沉酣三度梦，青衫沦落十年人。穷通有命无须卜，富贵何时乃济贫；角逐名场今已久，依然一幅旧儒巾。其五局促真如虱处裈，思乘春浪到龙门；许多同辈矜科第，已过年华付水源。两字功名添热血，半生知已有殊恩；壮怀枨触闻鸡夜，记取秋风拭泪痕。其六桑干河上白云横，惟冀双亲旅舍平；回首昔曾勤课读，负心今尚未成名。六年宦海持清节，千里家书促远行；直到明春花放日，人间乌鸟慰私情。其七一枕邯郸梦醒迟，蓬瀛虽远系人思；出山志在登鳌顶，何日身才入凤池?诗酒未除名士习，公卿须称少年时；碧鸡金马寻常事，总要生来福命宜。其八一肩行李又吟囊，检点诗书喜欲狂；帆影波痕淮浦月，马蹄草色蓟门霜。故人共赠王祥剑，荆女同持陆贾装；自愧长安居不易，翻教食指累高堂。其九骊歌缓缓度离筵，正与亲朋话别天；此去但教磨铁砚，再来唯望插金莲。即今馆阁需才日，是我文章报国年；览镜苍苍犹未改，不应身世久迍邅。其十一入都门便到家，征人北上日西斜；槐厅谬赴明经选，桂苑犹虚及第花。世路恩仇收短剑，人情冷暖验笼纱；倘无驷马高车日，誓不重回故里车。——清代·李鸿章《入都》
34  行子对飞蓬，金鞭指铁骢。功名万里外，心事一杯中。 虏障燕支北，秦城太白东。离魂莫惆怅，看取宝刀雄。——唐代·高适《送李侍御赴安西》
35  渴不饮盗泉水，热不息恶木阴。恶木岂无枝？志士多苦心。整驾肃时命，杖策将远寻。饥食猛虎窟，寒栖野雀林。日归功未建，时往岁载阴。崇云临岸骇，鸣条随风吟。静言幽谷底，长啸高山岑。急弦无懦响，亮节难为音。人生诚未易，曷云开此衿？眷我耿介怀，俯仰愧古今。——魏晋·陆机《猛虎行》
36  烈士击玉壶，壮心惜暮年。三杯拂剑舞秋月，忽然高咏涕泗涟。凤凰初下紫泥诏，谒帝称觞登御筵。揄扬九重万乘主，谑浪赤墀青琐贤。朝天数换飞龙马，敕赐珊瑚白玉鞭。世人不识东方朔，大隐金门是谪仙。西施宜笑复宜颦，丑女效之徒累身。君王虽爱蛾眉好，无奈宫中妒杀人！——唐代·李白《玉壶吟》
37  朝作轻寒暮作阴，愁中不觉已春深。落花有泪因风雨，啼鸟无情自古今。故国江山徒梦寐，中华人物又销沉。龙蛇四海归无所，寒食年年怆客心。——清代·屈大均《壬戌清明作》
38  青衫匹马万人呼，幕府当年急急符。愧我明珠成薏苡，负君赤手缚於菟。观书老眼明如镜，论事惊人胆满躯。万里云霄送君去，不妨风雨破吾庐。——宋代·辛弃疾《送湖南部曲》
39  寂寞边城道，春深不见花。山头堆白雪，风里卷黄沙。计拙心惟赤，愁长鬓已华。晋云连塞草，回首各天涯。——明代·杨守礼《三月巡边晓发夏城》
40  忆归休上越王台，归思临高不易裁。为客正当无雁处，故园谁道有书来。城头早角吹霜尽，郭里残潮荡月回。心似百花开未得，年年争发被春催。——唐代·曹松《南海旅次》
41  嫩箨香苞初出林，於陵论价重如金。皇都陆海应无数，忍剪凌云一寸心。——唐代·李商隐《初食笋呈座中》
42  去国登兹楼，怀归伤暮秋。天长落日远，水净寒波流。秦云起岭树，胡雁飞沙洲。苍苍几万里，目极令人愁。——唐代·李白《登新平楼》
43  晓披烟雾入青峦，山寺疏钟万木寒。千古河流成沃野，几年沙势自风湍。水穿石甲龙鳞动，日绕峰头佛顶宽。宫阙五云天北极，高秋更上九霄看。——明代·王守仁《登大伾山诗》
44  隔户杨柳弱袅袅，恰似十五女儿腰。谓谁朝来不作意，狂风挽断最长条。——唐代·杜甫《绝句漫兴九首·其一》
45  弱冠弄柔翰，卓荦观群书。著论准《过秦》，作赋拟《子虚》。边城苦鸣镝，羽檄飞京都。虽非甲胄士，畴昔览《穰苴》。长啸激清风，志若无东吴。铅刀贵一割，梦想骋良图。左眄澄江湘，右盼定羌胡。功成不受爵，长揖归田庐。——魏晋·左思《咏史八首·其一》
46  躞蹀青骊马，往战城南畿。五历鱼丽阵，三入九重围。名慑武安将，血污秦王衣。为君意气重，无功终不归。——南北朝·吴均《战城南》
47  幅巾藜杖北城头，卷地西风满眼愁。一点烽传散关信，两行雁带杜陵秋。山河兴废供搔首，身世安危入倚楼。横槊赋诗非复昔，梦魂犹绕古梁州。——宋代·陆游《秋晚登城北楼》
48  驱马蓟门北，北风边马哀。苍茫远山口，豁达胡天开。五将已深入，前军止半回。谁怜不得意，长剑独归来。——唐代·高适《自蓟北归》
49  云峰满目放春晴，历历银钩指下生。自恨罗衣掩诗句，举头空羡榜中名。——唐代·鱼玄机《游崇真观南楼睹新及第题名处》
50  虚怀何所欲，岁晏聊懒逸。云翼谢翩翻，松心保贞实。风秋景气爽，叶落井径出。陶然美酒酣，所谓幽人吉。自当轻尺璧，岂复扫一室。安用簪进贤，少微斯可必。——唐代·权德舆《星名诗》
51  丁酉岁，吾北征。出自蓟门，历观燕之旧都，其城池霸异，迹已芜没矣。乃慨然仰叹。忆昔乐生、邹子，群贤之游盛矣。因登蓟丘，作七诗以志之。寄终南卢居士。亦有轩辕之遗迹也。北登蓟丘望，求古轩辕台。应龙已不见，牧马空黄埃。尚想广成子，遗迹白云隈。南登碣石阪，遥望黄金台。丘陵尽乔木，昭王安在哉。霸图怅已矣，驱马复归来。王道已沦昧，战国竞贪兵。乐生何感激，仗义下齐城。雄图竟中夭，遗叹寄阿衡。秦王日无道，太子怨亦深。一闻田光义，匕首赠千金。其事虽不立，千载为伤心。自古皆有死，徇义良独稀。奈何燕太子，尚使田生疑。伏剑诚已矣，感我涕沾衣。大运沦三代，天人罕有窥。邹子何寥廓，漫说九瀛垂。兴亡已千载，今也则无推。逢时独为贵，历代非无才。隗君亦何幸，遂起黄金台。——唐代·陈子昂《蓟丘览古赠卢居士藏用七首》
52  君不见淮南少年游侠客，白日球猎夜拥掷。 呼卢百万终不惜，报仇千里如咫尺。少年游侠好经过，浑身装束皆绮罗。蕙兰相随喧妓女，风光去处满笙歌。骄矜自言不可有，侠士堂中养来久。好鞍好马乞与人，十千五千旋沽酒。赤心用尽为知己，黄金不惜栽桃李。桃李栽来几度春，一回花落一回新。府县尽为门下客，王侯皆是平交人。男儿百年且乐命，何须徇书受贫病。男儿百年且荣身，何须徇节甘风尘。衣冠半是征战士，穷儒浪作林泉民。遮莫枝根长百丈，不如当代多还往。遮莫姻亲连帝城，不如当身自簪缨。看取富贵眼前者，何用悠悠身后名。——唐代·李白《少年行三首·其三》
53  平野春草绿，晓莺啼远林。日晴潇湘渚，云断岣嵝岑。仙驾不可望，世途非所任。凝情空景慕，万里苍梧阴。——唐代·柳宗元《零陵春望》
54  小浦闻鱼跃，横林待鹤归。闲云不成雨，故傍碧山飞。——宋代·陆游《柳桥晚眺》
55  拥旄为汉将，汗马出长城。长城地势险，万里与云平。凉秋八九月，虏骑入幽并。飞狐白日晚，瀚海愁云生。羽书时断绝，刁斗昼夜惊。乘墉挥宝剑，蔽日引高旍。云屯七萃士，鱼丽六郡兵。胡笳关下思，羌笛陇头鸣。骨都先自詟，日逐次亡精。玉门罢斥候，甲第始修营。位登万庾积，功立百行成。天长地自久，人道有亏盈。未穷激楚乐，已见高台倾。当令麟阁上，千载有雄名！——南北朝·虞羲《咏霍将军北伐》
56  朔风万里入衣多，嘹呖寒空一雁过。鱼泽滩头嘶猎马，省嵬城畔看黄河。香醪欲醉茱萸节，壮志还为出塞歌。骋望因高云外尽，乡关回首愧烟萝。——明代·石茂华《九月九日登长城关》
57  夜醉长沙酒，晓行湘水春。岸花飞送客，樯燕语留人。贾傅才未有，褚公书绝伦。高名前后事，回首一伤神。——唐代·杜甫《发潭州》
58  纳湖诗筒连画卷，坐看复行吟。想像南湖水，秋来几许深。东渚小山幽桂丛，岁暮霭佳色。花落洞庭波，秋风渺何极！咏归桥绿涨平湖水，朱栏跨小桥。舞雩千载事，历历在今朝。船斋考盘虽在陆，滉漾水云深。正尔沧洲趣，难忘魏阙心。丽泽堂堂后林阴密，堂前湖水深。感君怀我意，千里梦相寻。兰涧光风浮碧涧，兰杜日猗猗。竟岁无人采，含薰祗自知。书楼君家一编书，不自圯上得。石室寄林端，时来玩幽赜。山斋藏书楼上头，读书楼下屋。怀哉千载心，俯仰数椽足。蒙轩先生湖海姿，蒙养今自閟。铭坐仰先贤，点画存彖系。石疏此竹下渠，漱彼涧中石。暮馆绕寒声，秋空动澄碧。卷云亭西山云气深，徙倚一舒　。浩荡忽搴开，为君展遐眺。柳堤渚华初出水，堤树亦成行。吟罢天津句，　风拂面凉。月榭月色三秋白，湖光四面平。与君凌倒景，上下极空明。濯清涉江采芙蓉，十反心无斁。不遇无极翁，深衷竟谁识？西屿朝吟东渚风，夕弄西屿月。人境谅非遥，湖山自幽绝。淙琤谷湖光湛不流，嵌窦亦潜注。倚杖忽琮琤，竹深无觅处。听雨舫彩舟停画桨，容与得欹眠。梦破蓬窗雨，寒声动一川。梅堤仙人冰雪姿，贞秀绝伦拟。驿使讵知闻，寻香问烟水。采菱舟湖平秋水碧，桂棹木兰舟。一曲菱歌晚，惊飞欲下鸥。南阜高丘复层观，何日去登临？一目长空尽，寒江列暮岑。——宋代·朱熹《奉同张敬夫城南二十咏》
59  草暖云昏万里春，宫花拂面送行人。自言汉剑当飞去，何事还车载病身。——唐代·李贺《出城寄权璩杨敬之》
60  露如微霰下前池，月过回塘万竹悲。浮世本来多聚散，红蕖何事亦离披？悠扬归梦惟灯见，濩落生涯独酒知。岂到白头长知尔，嵩阳松雪有心期。——唐代·李商隐《七月二十九日崇让宅宴作》
61  骄阳愆岁事，良牧念菑畲。列骑低残月，鸣茄度碧虚。稍穷樵客路，遥驻野人居。谷口寒流净，丛祠古木疏。焚香秋雾湿，奠玉晓光初。肸蠁巫言报，精诚礼物余。惠风仍偃草，灵雨会随车。俟罪非真吏，翻惭奉简书。——唐代·柳宗元《韦使君黄溪祈雨见召从行至祠下口号》
62  异域阴山外，孤城雪海边。秋来唯有雁，夏尽不闻蝉。雨拂毡墙湿，风摇毳幕羶。轮台万里地，无事历三年。——唐代·岑参《首秋轮台》
63  侯门辞必服，忍位取悲增。去鲁心犹在，从周力未能。家山余五柳，人世遍千灯。莫让金钱施，无生道自弘。——唐代·柳宗元《送元暠师诗》
64  石门长老身如梦，旃檀成林手所种。坐来念念非昔人，万遍莲花为谁用？如今七十自忘机，贪爱都忘筋力微。莫向东轩春野望，花开日出雉皆飞。——唐代·柳宗元《戏题石门长老东轩》
1  和戎诏下十五年，将军不战空临边。朱门沉沉按歌舞，厩马肥死弓断弦。戍楼刁斗催落月，三十从军今白发。笛里谁知壮士心，沙头空照征人骨。中原干戈古亦闻，岂有逆胡传子孙！遗民忍死望恢复，几处今宵垂泪痕。——宋代·陆游《关山月》
2  栖乌喜林曙，惊蓬伤岁阑。关河三尺雪，何处是天山。朔风无重衣，仆马饥且寒。惨戚别妻子，迟回出门难。男儿值休明，岂是长泥蟠。何者为木偶，何人侍金銮。郁郁守贫贱，悠悠亦无端。进不图功名，退不处岩峦。穷通在何日，光景如跳丸。富贵苦不早，令人摧心肝。誓期春之阳，一振摩霄翰。——唐代·陈陶《游子吟》
3  白发萧萧卧泽中，只凭天地鉴孤忠。厄穷苏武餐毡久，忧愤张巡嚼齿空。细雨春芜上林苑，颓垣夜月洛阳宫。壮心未与年俱老，死去犹能作鬼雄。镜里流年两鬓残，寸心自许尚如丹。衰迟罢试戎衣窄，悲愤犹争宝剑寒。远戍十年临的博，壮图万里战皋兰。关河自古无穷事，谁料如今袖手看。——宋代·陆游《书愤二首》
4  心似已灰之木，身如不系之舟。问汝平生功业，黄州惠州儋州。——宋代·苏轼《自题金山画像》
5  野旷吕蒙营，江深刘备城。寒天催日短，风浪与云平。洒落君臣契，飞腾战伐名。维舟倚前浦，长啸一含情。——唐代·杜甫《公安县怀古》
6  大鹏飞兮振八裔，中天摧兮力不济。馀风激兮万世，游扶桑兮挂石袂。后人得之传此，仲尼亡兮谁为出涕。——唐代·李白《临路歌》
7  世间荣落重逡巡，我独丘园坐四春。纵使有花兼有月，可堪无酒又无人。青袍似草年年定，白发如丝日日新。欲逐风波千万里，未知何路到龙津。——唐代·李商隐《春日寄怀》
8  朝作轻寒暮作阴，愁中不觉已春深。落花有泪因风雨，啼鸟无情自古今。故国江山徒梦寐，中华人物又销沉。龙蛇四海归无所，寒食年年怆客心。——清代·屈大均《壬戌清明作》
9  去国登兹楼，怀归伤暮秋。天长落日远，水净寒波流。秦云起岭树，胡雁飞沙洲。苍苍几万里，目极令人愁。——唐代·李白《登新平楼》
10  驱马蓟门北，北风边马哀。苍茫远山口，豁达胡天开。五将已深入，前军止半回。谁怜不得意，长剑独归来。——唐代·高适《自蓟北归》
11  丁酉岁，吾北征。出自蓟门，历观燕之旧都，其城池霸异，迹已芜没矣。乃慨然仰叹。忆昔乐生、邹子，群贤之游盛矣。因登蓟丘，作七诗以志之。寄终南卢居士。亦有轩辕之遗迹也。北登蓟丘望，求古轩辕台。应龙已不见，牧马空黄埃。尚想广成子，遗迹白云隈。南登碣石阪，遥望黄金台。丘陵尽乔木，昭王安在哉。霸图怅已矣，驱马复归来。王道已沦昧，战国竞贪兵。乐生何感激，仗义下齐城。雄图竟中夭，遗叹寄阿衡。秦王日无道，太子怨亦深。一闻田光义，匕首赠千金。其事虽不立，千载为伤心。自古皆有死，徇义良独稀。奈何燕太子，尚使田生疑。伏剑诚已矣，感我涕沾衣。大运沦三代，天人罕有窥。邹子何寥廓，漫说九瀛垂。兴亡已千载，今也则无推。逢时独为贵，历代非无才。隗君亦何幸，遂起黄金台。——唐代·陈子昂《蓟丘览古赠卢居士藏用七首》
12  虚怀何所欲，岁晏聊懒逸。云翼谢翩翻，松心保贞实。风秋景气爽，叶落井径出。陶然美酒酣，所谓幽人吉。自当轻尺璧，岂复扫一室。安用簪进贤，少微斯可必。——唐代·权德舆《星名诗》
13  平野春草绿，晓莺啼远林。日晴潇湘渚，云断岣嵝岑。仙驾不可望，世途非所任。凝情空景慕，万里苍梧阴。——唐代·柳宗元《零陵春望》
14  小浦闻鱼跃，横林待鹤归。闲云不成雨，故傍碧山飞。——宋代·陆游《柳桥晚眺》
15  夜醉长沙酒，晓行湘水春。岸花飞送客，樯燕语留人。贾傅才未有，褚公书绝伦。高名前后事，回首一伤神。——唐代·杜甫《发潭州》
16  草暖云昏万里春，宫花拂面送行人。自言汉剑当飞去，何事还车载病身。——唐代·李贺《出城寄权璩杨敬之》
17  异域阴山外，孤城雪海边。秋来唯有雁，夏尽不闻蝉。雨拂毡墙湿，风摇毳幕羶。轮台万里地，无事历三年。——唐代·岑参《首秋轮台》
1  病骨支离纱帽宽，孤臣万里客江干。位卑未敢忘忧国，事定犹须待阖棺。天地神灵扶庙社，京华父老望和銮。出师一表通今古，夜半挑灯更细看。——宋代·陆游《病起书怀》
2  半生落魄已成翁,独立书斋啸晚风。笔底明珠无处卖,闲抛闲掷野藤中。——明代·徐渭《题《墨葡萄图》》
3  林中有奇鸟，自言是凤凰。清朝饮醴泉，日夕栖山冈。高鸣彻九州，延颈望八荒。适逢商风起，羽翼自摧藏。一去昆仑西，何时复回翔。但恨处非位，怆悢使心伤。——魏晋·阮籍《咏怀八十二首·其七十九》
4  策马自沙漠，长驱登塞垣。边城何萧条，白日黄云昏。一到征战处，每愁胡虏翻。岂无安边书，诸将已承恩。惆怅孙吴事，归来独闭门。——唐代·高适《蓟中作》
5  白玉谁家郎，回车渡天津。看花东陌上，惊动洛阳人。——唐代·李白《洛阳陌》
6  前年脍鲸东海上，白浪如山寄豪壮；去年射虎南山秋，夜归急雪满貂裘。今年摧颓最堪笑，华发苍颜羞自照。谁知得酒尚能狂，脱帽向人时大叫。逆胡未灭心未平，孤剑床头铿有声。破驿梦回灯欲死，打窗风雨正三更。——宋代·陆游《三月十七日夜醉中作》
7  渴不饮盗泉水，热不息恶木阴。恶木岂无枝？志士多苦心。整驾肃时命，杖策将远寻。饥食猛虎窟，寒栖野雀林。日归功未建，时往岁载阴。崇云临岸骇，鸣条随风吟。静言幽谷底，长啸高山岑。急弦无懦响，亮节难为音。人生诚未易，曷云开此衿？眷我耿介怀，俯仰愧古今。——魏晋·陆机《猛虎行》
8  青衫匹马万人呼，幕府当年急急符。愧我明珠成薏苡，负君赤手缚於菟。观书老眼明如镜，论事惊人胆满躯。万里云霄送君去，不妨风雨破吾庐。——宋代·辛弃疾《送湖南部曲》
9  忆归休上越王台，归思临高不易裁。为客正当无雁处，故园谁道有书来。城头早角吹霜尽，郭里残潮荡月回。心似百花开未得，年年争发被春催。——唐代·曹松《南海旅次》
10  嫩箨香苞初出林，於陵论价重如金。皇都陆海应无数，忍剪凌云一寸心。——唐代·李商隐《初食笋呈座中》
11  隔户杨柳弱袅袅，恰似十五女儿腰。谓谁朝来不作意，狂风挽断最长条。——唐代·杜甫《绝句漫兴九首·其一》
12  纳湖诗筒连画卷，坐看复行吟。想像南湖水，秋来几许深。东渚小山幽桂丛，岁暮霭佳色。花落洞庭波，秋风渺何极！咏归桥绿涨平湖水，朱栏跨小桥。舞雩千载事，历历在今朝。船斋考盘虽在陆，滉漾水云深。正尔沧洲趣，难忘魏阙心。丽泽堂堂后林阴密，堂前湖水深。感君怀我意，千里梦相寻。兰涧光风浮碧涧，兰杜日猗猗。竟岁无人采，含薰祗自知。书楼君家一编书，不自圯上得。石室寄林端，时来玩幽赜。山斋藏书楼上头，读书楼下屋。怀哉千载心，俯仰数椽足。蒙轩先生湖海姿，蒙养今自閟。铭坐仰先贤，点画存彖系。石疏此竹下渠，漱彼涧中石。暮馆绕寒声，秋空动澄碧。卷云亭西山云气深，徙倚一舒　。浩荡忽搴开，为君展遐眺。柳堤渚华初出水，堤树亦成行。吟罢天津句，　风拂面凉。月榭月色三秋白，湖光四面平。与君凌倒景，上下极空明。濯清涉江采芙蓉，十反心无斁。不遇无极翁，深衷竟谁识？西屿朝吟东渚风，夕弄西屿月。人境谅非遥，湖山自幽绝。淙琤谷湖光湛不流，嵌窦亦潜注。倚杖忽琮琤，竹深无觅处。听雨舫彩舟停画桨，容与得欹眠。梦破蓬窗雨，寒声动一川。梅堤仙人冰雪姿，贞秀绝伦拟。驿使讵知闻，寻香问烟水。采菱舟湖平秋水碧，桂棹木兰舟。一曲菱歌晚，惊飞欲下鸥。南阜高丘复层观，何日去登临？一目长空尽，寒江列暮岑。——宋代·朱熹《奉同张敬夫城南二十咏》
13  露如微霰下前池，月过回塘万竹悲。浮世本来多聚散，红蕖何事亦离披？悠扬归梦惟灯见，濩落生涯独酒知。岂到白头长知尔，嵩阳松雪有心期。——唐代·李商隐《七月二十九日崇让宅宴作》
14  骄阳愆岁事，良牧念菑畲。列骑低残月，鸣茄度碧虚。稍穷樵客路，遥驻野人居。谷口寒流净，丛祠古木疏。焚香秋雾湿，奠玉晓光初。肸蠁巫言报，精诚礼物余。惠风仍偃草，灵雨会随车。俟罪非真吏，翻惭奉简书。——唐代·柳宗元《韦使君黄溪祈雨见召从行至祠下口号》
15  侯门辞必服，忍位取悲增。去鲁心犹在，从周力未能。家山余五柳，人世遍千灯。莫让金钱施，无生道自弘。——唐代·柳宗元《送元暠师诗》
16  石门长老身如梦，旃檀成林手所种。坐来念念非昔人，万遍莲花为谁用？如今七十自忘机，贪爱都忘筋力微。莫向东轩春野望，花开日出雉皆飞。——唐代·柳宗元《戏题石门长老东轩》
1  西门秦氏女，秀色如琼花。手挥白杨刀，清昼杀雠家。罗袖洒赤血，英声凌紫霞。直上西山去，关吏相邀遮。婿为燕国王，身被诏狱加。犯刑若履虎，不畏落爪牙。素颈未及断，摧眉伏泥沙。金鸡忽放赦，大辟得宽赊。何惭聂政姊，万古共惊嗟。——唐代·李白《秦女休行》
1  泉眼无声惜细流，树阴照水爱晴柔。小荷才露尖尖角，早有蜻蜓立上头。——宋代·杨万里《小池》
2  毕竟西湖六月中，风光不与四时同。接天莲叶无穷碧，映日荷花别样红。——宋代·杨万里《晓出净慈寺送林子方》
3  田家少闲月，五月人倍忙。夜来南风起，小麦覆陇黄。妇姑荷箪食，童稚携壶浆，相随饷田去，丁壮在南冈。足蒸暑土气，背灼炎天光，力尽不知热，但惜夏日长。复有贫妇人，抱子在其旁，右手秉遗穗，左臂悬敝筐。听其相顾言，闻者为悲伤。家田输税尽，拾此充饥肠。今我何功德？曾不事农桑。吏禄三百石，岁晏有余粮，念此私自愧，尽日不能忘。——唐代·白居易《观刈麦》
4  懒摇白羽扇，裸袒青林中。脱巾挂石壁，露顶洒松风。——唐代·李白《夏日山中》
5  黄梅时节家家雨，青草池塘处处蛙。有约不来过夜半，闲敲棋子落灯花。——宋代·赵师秀《约客》
6  绿树阴浓夏日长，楼台倒影入池塘。水晶帘动微风起，满架蔷薇一院香。&水晶帘 一作 水精帘）——唐代·高骈《山亭夏日》
7  昼出耘田夜绩麻，村庄儿女各当家。童孙未解供耕织，也傍桑阴学种瓜。——宋代·范成大《夏日田园杂兴·其七》
8  梅子留酸软齿牙，芭蕉分绿与窗纱。日长睡起无情思，闲看儿童捉柳花。——宋代·杨万里《闲居初夏午睡起·其一》
9  夜热依然午热同，开门小立月明中。竹深树密虫鸣处，时有微凉不是风。——宋代·杨万里《夏夜追凉》
10  深居俯夹城，春去夏犹清。天意怜幽草，人间重晚晴。 并添高阁迥，微注小窗明。越鸟巢干后，归飞体更轻。——唐代·李商隐《晚晴》
11  山光忽西落，池月渐东上。散发乘夕凉，开轩卧闲敞。荷风送香气，竹露滴清响。欲取鸣琴弹，恨无知音赏。感此怀故人，中宵劳梦想。——唐代·孟浩然《夏日南亭怀辛大》
12  四月清和雨乍晴，南山当户转分明。更无柳絮因风起，惟有葵花向日倾。——宋代·司马光《客中初夏》
13  镜湖三百里，菡萏发荷花。五月西施采，人看隘若耶。回舟不待月，归去越王家。——唐代·李白《子夜吴歌·夏歌》
14  清江一曲抱村流，长夏江村事事幽。自去自来堂上燕，相亲相近水中鸥。老妻画纸为棋局，稚子敲针作钓钩。但有故人供禄米，微躯此外更何求？——唐代·杜甫《江村》
15  别院深深夏席清，石榴开遍透帘明。树阴满地日当午，梦觉流莺时一声。——宋代·苏舜钦《夏意》
16  窗间梅熟落蒂，墙下笋成出林。连雨不知春去，一晴方觉夏深。——宋代·范成大《喜晴》
17  永日不可暮，炎蒸毒我肠。安得万里风，飘飖吹我裳。昊天出华月，茂林延疏光。仲夏苦夜短，开轩纳微凉。虚明见纤毫，羽虫亦飞扬。物情无巨细，自适固其常。念彼荷戈士，穷年守边疆。何由一洗濯，执热互相望。竟夕击刁斗，喧声连万方。青紫虽被体，不如早还乡。北城悲笳发，鹳鹤号且翔。况复烦促倦，激烈思时康。——唐代·杜甫《夏夜叹》
18  携扙来追柳外凉，画桥南畔倚胡床。月明船笛参差起，风定池莲自在香。——宋代·秦观《纳凉》
19  湖山胜处放翁家，槐柳阴中野径斜。水满有时观下鹭，草深无处不鸣蛙。箨龙已过头番笋，木笔犹开第一花。叹息老来交旧尽，睡来谁共午瓯茶。——宋代·陆游《幽居初夏》
20  水窗低傍画栏开，枕簟萧疏玉漏催。一夜雨声凉到梦，万荷叶上送秋来。——清代·陈文述《夏日杂诗》
21  海天东望夕茫茫，山势川形阔复长。灯火万家城四畔，星河一道水中央。风吹古木晴天雨，月照平沙夏夜霜。能就江楼消暑否？比君茅舍较清凉。——唐代·白居易《江楼夕望招客》
22  糁径杨花铺白毡，点溪荷叶叠青钱。笋根雉子无人见，沙上凫雏傍母眠。——唐代·杜甫《绝句漫兴九首·其七》
23  回塘雨脚如缫丝，野禽不起沈鱼飞。耕蓑钓笠取未暇，秋田有望从淋漓。坐看黑云衔猛雨，喷洒前山此独晴。忽惊云雨在头上，却是山前晚照明。——唐代·崔道融《溪上遇雨二首》
24  乳鸭池塘水浅深，熟梅天气半阴晴。东园载酒西园醉，摘尽枇杷一树金。——宋代·戴复古《初夏游张园》
25  水积春塘晚，阴交夏木繁。舟船如野渡，篱落似江村。静拂琴床席，香开酒库门。慵闲无一事，时弄小娇孙。——唐代·白居易《池上早夏》
26  竹摇清影罩幽窗，两两时禽噪夕阳。谢却海棠飞尽絮，困人天气日初长。——宋代·朱淑真《初夏》
27  炎威天气日偏长，汗湿轻罗倚画窗。蜂蝶不知春已去，又衔花瓣到兰房。——明代·智生《夏词》
28  首夏犹清和，芳草亦未歇。水宿淹晨暮，阴霞屡兴没。周览倦瀛壖，况乃陵穷发。川后时安流，天吴静不发。扬帆采石华，挂席拾海月。溟涨无端倪，虚舟有超越。仲连轻齐组，子牟眷魏阙。矜名道不足，适己物可忽。请附任公言，终然谢天伐。——南北朝·谢灵运《游赤石进帆海》
29  长夏村墟风日清，檐牙燕雀已生成。蝶衣晒粉花枝舞，蛛网添丝屋角晴。落落疏帘邀月影，嘈嘈虚枕纳溪声。久斑两鬓如霜雪，直欲渔樵过此生。——宋代·张耒《夏日三首·其一》
30  夏条绿已密，朱萼缀明鲜。炎炎日正午，灼灼火俱燃。翻风适自乱，照水复成妍。归视窗间字，荧煌满眼前。——唐代·韦应物《夏花明》
31  纸屏石枕竹方床，手倦抛书午梦长。睡起莞然成独笑，数声渔笛在沧浪。——宋代·蔡确《夏日登车盖亭》
32  清风无力屠得热，落日着翅飞上山。人固已惧江海竭，天岂不惜河汉干？昆仑之高有积雪，蓬莱之远常遗寒。不能手提天下往，何忍身去游其间？——宋代·王令《暑旱苦热》
33  松阴一架半弓苔，偶欲看书又懒开。戏掬清泉洒蕉叶，儿童误认雨声来。——宋代·杨万里《闲居初夏午睡起·其二》
34  梅子青，梅子黄，菜肥麦熟养蚕忙。山僧过岭看茶老，村女当垆煮酒香。——明代·祝允明《首夏山中行吟》
35  夜合花开香满庭，夜深微雨醉初醒。远书珍重何曾达，旧事凄凉不可听。去日儿童皆长大，昔年亲友半凋零。明朝又是孤舟别，愁见河桥酒幔青。——唐代·窦叔向《夏夜宿表兄话旧》
36  水亭凉气多，闲棹晚来过。涧影见松竹，潭香闻芰荷。 野童扶醉舞，山鸟助酣歌。幽赏未云遍，烟光奈夕何。——唐代·孟浩然《夏日浮舟过陈大水亭》
37  菱透浮萍绿锦池，夏莺千啭弄蔷薇。尽日无人看微雨，鸳鸯相对浴红衣。——唐代·杜牧《齐安郡后池绝句》
38  南州溽暑醉如酒，隐几熟眠开北牖。日午独觉无馀声，山童隔竹敲茶臼。——唐代·柳宗元《夏昼偶作》
39  窜身楚南极，山水穷险艰。步登最高寺，萧散任疏顽。西垂下斗绝，欲似窥人寰。反如在幽谷，榛翳不可攀。命童恣披翦，葺宇横断山。割如判清浊，飘若升云间。远岫攒众顶，澄江抱清湾。夕照临轩堕，栖鸟当我还。菡萏溢嘉色，筼筜遗清斑。神舒屏羁锁，志适忘幽潺。弃逐久枯槁，迨今始开颜。赏心难久留，离念来相关。北望间亲爱，南瞻杂夷蛮。置之勿复道，且寄须臾闲。——唐代·柳宗元《构法华寺西亭》
40  苦热中夜起，登楼独褰衣。山泽凝暑气，星汉湛光辉。火晶燥露滋，野静停风威。探汤汲阴井，炀灶开重扉。凭阑久彷徨，流汗不可挥。莫辩亭毒意，仰诉璿与玑。谅非姑射子，静胜安能希。——唐代·柳宗元《夏夜苦热登西楼》
1  造物无言却有情，每于寒尽觉春生。千红万紫安排著，只待新雷第一声。——清代·张维屏《新雷》
1  故园渺何处，归思方悠哉。淮南秋雨夜，高斋闻雁来。——唐代·韦应物《闻雁》
1  太阳初出光赫赫，千山万山如火发。一轮顷刻上天衢，逐退群星与残月。——宋代·赵匡胤《咏初日》
1  嬴女吹玉箫，吟弄天上春。青鸾不独去，更有携手人。影灭彩云断，遗声落西秦。——唐代·李白《凤凰曲》
2  井上辘轳床上转。水声繁，弦声浅。情若何，荀奉倩。城头日，长向城头住。一日作千年，不须流下去。——唐代·李贺《后园凿井歌》
1  水纹珍簟思悠悠，千里佳期一夕休。从此无心爱良夜，任他明月下西楼。——唐代·李益《写情》
1  重重叠叠上瑶台，几度呼童扫不开。刚被太阳收拾去，却教明月送将来。——宋代·苏轼《花影》
2  大道如青天，我独不得出。羞逐长安社中儿，赤鸡白雉赌梨栗。弹剑作歌奏苦声，曳裾王门不称情。淮阴市井笑韩信，汉朝公卿忌贾生。君不见昔时燕家重郭隗，拥篲折节无嫌猜。剧辛乐毅感恩分，输肝剖胆效英才。昭王白骨萦蔓草，谁人更扫黄金台？行路难，归去来！——唐代·李白《行路难·其二》
3  对案不能食，拔剑击柱长叹息。丈夫生世会几时？安能蹀躞垂羽翼！弃置罢官去，还家自休息。朝出与亲辞，暮还在亲侧。弄儿床前戏，看妇机中织。自古圣贤尽贫贱，何况我辈孤且直！——南北朝·鲍照《拟行路难·其六》
4  潜虬媚幽姿，飞鸿响远音。 薄霄愧云浮，栖川怍渊沉。进德智所拙，退耕力不任。徇禄反穷海，卧疴对空林。衾枕昧节候，褰开暂窥临。倾耳聆波澜，举目眺岖嵚。初景革绪风，新阳改故阴。池塘生春草，园柳变鸣禽。祁祁伤豳歌，萋萋感楚吟。索居易永久，离群难处心。持操岂独古，无闷征在今。——南北朝·谢灵运《登池上楼》
5  西北有高楼，上与浮云齐。交疏结绮窗，阿阁三重阶。上有弦歌声，音响一何悲！谁能为此曲，无乃杞梁妻。清商随风发，中曲正徘徊。一弹再三叹，慷慨有余哀。不惜歌者苦，但伤知音稀。愿为双鸿鹄，奋翅起高飞。——两汉·佚名《西北有高楼》
6  北阙休上书，南山归敝庐。不才明主弃，多病故人疏。 白发催年老，青阳逼岁除。永怀愁不寐，松月夜窗虚。——唐代·孟浩然《岁暮归南山》
7  岱宗夫如何？齐鲁青未了。造化钟神秀，阴阳割昏晓。荡胸生曾云，决眦入归鸟。会当凌绝顶，一览众山小。西岳崚嶒竦处尊，诸峰罗立似儿孙。安得仙人九节杖，拄到玉女洗头盆。车箱入谷无归路，箭栝通天有一门。稍待秋风凉冷后，高寻白帝问真源。南岳配朱鸟，秩礼自百王。歘吸领地灵，鸿洞半炎方。邦家用祀典，在德非馨香。巡守何寂寥，有虞今则亡。洎吾隘世网，行迈越潇湘。渴日绝壁出，漾舟清光旁。祝融五峯尊，峯峯次低昴。紫盖独不朝，争长嶫相望。恭闻魏夫人，羣仙夹翱翔。有时五峯气，散风如飞霜。牵迫限修途，未暇杖崇冈。归来觊命驾，沐浴休玉堂。三叹问府主，曷以赞我皇。牲璧忍衰俗，神其思降祥。——唐代·杜甫《望岳三首》
8  十五入汉宫，花颜笑春红。君王选玉色，侍寝金屏中。荐枕娇夕月，卷衣恋春风。宁知赵飞燕，夺宠恨无穷。沉忧能伤人，绿鬓成霜蓬。一朝不得意，世事徒为空。鹔鹴换美酒，舞衣罢雕龙。寒苦不忍言，为君奏丝桐。肠断弦亦绝，悲心夜忡忡。——唐代·李白《怨歌行》
9  锦水东北流，波荡双鸳鸯。雄巢汉宫树，雌弄秦草芳。宁同万死碎绮翼，不忍云间两分张。此时阿娇正娇妒，独坐长门愁日暮。但愿君恩顾妾深，岂惜黄金买词赋。相如作赋得黄金，丈夫好新多异心。一朝将聘茂陵女，文君因赠白头吟。东流不作西归水，落花辞条归故林。兔丝固无情，随风任倾倒。谁使女萝枝，而来强萦抱。两草犹一心，人心不如草。莫卷龙须席，从他生网丝。且留琥珀枕，或有梦来时。覆水再收岂满杯，弃妾已去难重回。古来得意不相负，只今惟见青陵台。——唐代·李白《白头吟》
10  昔在长安醉花柳，五侯七贵同杯酒。气岸遥凌豪士前，风流肯落他人后？夫子红颜我少年，章台走马著金鞭。文章献纳麒麟殿，歌舞淹留玳瑁筵。与君自谓长如此，宁知草动风尘起。函谷忽惊胡马来，秦宫桃李向明开。我愁远谪夜郎去，何日金鸡放赦回？——唐代·李白《流夜郎赠辛判官》
11  洞庭白波木叶稀，燕鸿始入吴云飞。吴云寒，燕鸿苦。风号沙宿潇湘浦，节士悲秋泪如雨。白日当天心，照之可以事明主。壮士愤，雄风生。安得倚天剑，跨海斩长鲸。——唐代·李白《临江王节士歌》
12  我爱铜官乐，千年未拟还。应须回舞袖，拂尽五松山。——唐代·李白《铜官山醉后绝句》
13  虫响灯光薄，宵寒药气浓。君怜垂翅客，辛苦尚相从。——唐代·李贺《昌谷读书示巴童》
14  天上何所有，迢迢白玉绳。斜低建章阙，耿耿对金陵。汉水旧如练，霜江夜清澄。长川泻落月，洲渚晓寒凝。独酌板桥浦，古人谁可征。玄晖难再得，洒酒气填膺。——唐代·李白《秋夜板桥浦泛月独酌怀谢脁》
15  中山孺子妾，特以色见珍。虽然不如延年妹，亦是当时绝世人。桃李出深井，花艳惊上春。一贵复一贱，关天岂由身。芙蓉老秋霜，团扇羞网尘。戚姬髡发入舂市，万古共悲辛。——唐代·李白《中山孺子妾歌》
16  如何，遣情情更多？永日水堂帘下，敛羞蛾。六幅罗裙窣地，微行曳碧波。看尽满池疏雨，打团荷。——唐代·孙光宪《思帝乡·如何》
17  家园好在尚留秦，耻作明时失路人。恐逢故里莺花笑，且向长安度一春。——唐代·常建《落第长安》
18  二十解书剑，西游长安城。举头望君门，屈指取公卿。国风冲融迈三五，朝廷欢乐弥寰宇。白璧皆言赐近臣，布衣不得干明主。归来洛阳无负郭，东过梁宋非吾土。兔苑为农岁不登，雁池垂钓心长苦。世人遇我同众人，唯君于我最相亲。且喜百年见交态，未尝一日辞家贫。弹棋击筑白日晚，纵酒高歌杨柳春。欢娱未尽分散去，使我惆怅惊心神。丈夫不作儿女别，临岐涕泪沾衣巾。——唐代·高适《别韦参军》
1  烈士击玉壶，壮心惜暮年。三杯拂剑舞秋月，忽然高咏涕泗涟。凤凰初下紫泥诏，谒帝称觞登御筵。揄扬九重万乘主，谑浪赤墀青琐贤。朝天数换飞龙马，敕赐珊瑚白玉鞭。世人不识东方朔，大隐金门是谪仙。西施宜笑复宜颦，丑女效之徒累身。君王虽爱蛾眉好，无奈宫中妒杀人！——唐代·李白《玉壶吟》
1  唧唧复唧唧，木兰当户织。不闻机杼声，惟闻女叹息。&惟闻 通：唯&问女何所思，问女何所忆。女亦无所思，女亦无所忆。昨夜见军帖，可汗大点兵，军书十二卷，卷卷有爷名。阿爷无大儿，木兰无长兄，愿为市鞍马，从此替爷征。&惟闻 通：唯&东市买骏马，西市买鞍鞯，南市买辔头，北市买长鞭。旦辞爷娘去，暮宿黄河边，不闻爷娘唤女声，但闻黄河流水鸣溅溅。旦辞黄河去，暮至黑山头，不闻爷娘唤女声，但闻燕山胡骑鸣啾啾。万里赴戎机，关山度若飞。朔气传金柝，寒光照铁衣。将军百战死，壮士十年归。归来见天子，天子坐明堂。策勋十二转，赏赐百千强。可汗问所欲，木兰不用尚书郎，愿驰千里足，送儿还故乡。&一作：愿借明驼千里足&爷娘闻女来，出郭相扶将；阿姊闻妹来，当户理红妆；小弟闻姊来，磨刀霍霍向猪羊。开我东阁门，坐我西阁床，脱我战时袍，著我旧时裳。当窗理云鬓，对镜帖花黄。出门看火伴，火伴皆惊忙：同行十二年，不知木兰是女郎。（帖 通：贴；惊忙 一作：惶；惶 火伴 通：伙）雄兔脚扑朔，雌兔眼迷离；双兔傍地走，安能辨我是雄雌？——南北朝·佚名《木兰诗》
2  皑如山上雪，皎若云间月。闻君有两意，故来相决绝。今日斗酒会，明旦沟水头。躞蹀御沟上，沟水东西流。凄凄复凄凄，嫁娶不须啼。愿得一心人，白头不相离。竹竿何袅袅，鱼尾何簁簁！男儿重意气，何用钱刀为！——两汉·卓文君《白头吟》
3  秋风萧瑟天气凉，草木摇落露为霜，群燕辞归鹄南翔。&鹄南翔 一作 雁南翔）念君客游思断肠，慊慊思归恋故乡，君何淹留寄他方？贱妾茕茕守空房，忧来思君不敢忘，不觉泪下沾衣裳。援琴鸣弦发清商，短歌微吟不能长。明月皎皎照我床，星汉西流夜未央。牵牛织女遥相望，尔独何辜限河梁。——魏晋·曹丕《燕歌行二首·其一》
4  今夜鄜州月，闺中只独看。遥怜小儿女，未解忆长安。 香雾云鬟湿，清辉玉臂寒。何时倚虚幌，双照泪痕干。——唐代·杜甫《月夜》
5  行行重行行，与君生别离。相去万余里，各在天一涯。道路阻且长，会面安可知？胡马依北风，越鸟巢南枝。相去日已远，衣带日已缓。浮云蔽白日，游子不顾返。思君令人老，岁月忽已晚。弃捐勿复道，努力加餐饭。——两汉·佚名《行行重行行》
6  云想衣裳花想容，春风拂槛露华浓。 若非群玉山头见，会向瑶台月下逢。——唐代·李白《清平调·其一》
7  菱叶萦波荷飐风，荷花深处小船通。 逢郎欲语低头笑，碧玉搔头落水中。——唐代·白居易《采莲曲》
8  涉江采芙蓉，兰泽多芳草。采之欲遗谁，所思在远道。还顾望旧乡，长路漫浩浩。同心而离居，忧伤以终老。——两汉·佚名《涉江采芙蓉》
9  三日入厨下，洗手作羹汤。未谙姑食性，先遣小姑尝。——唐代·王建《新嫁娘词》
10  美人卷珠帘，深坐颦蛾眉。但见泪痕湿，不知心恨谁。——唐代·李白《怨情》
11  忆梅下西洲，折梅寄江北。单衫杏子红，双鬓鸦雏色。西洲在何处？两桨桥头渡。日暮伯劳飞，风吹乌臼树。树下即门前，门中露翠钿。开门郎不至，出门采红莲。采莲南塘秋，莲花过人头。低头弄莲子，莲子清如水。置莲怀袖中，莲心彻底红。忆郎郎不至，仰首望飞鸿。鸿飞满西洲，望郎上青楼。楼高望不见，尽日栏杆头。栏杆十二曲，垂手明如玉。卷帘天自高，海水摇空绿。海水梦悠悠，君愁我亦愁。南风知我意，吹梦到西洲。——南北朝·佚名《西洲曲》
12  吴姬越艳楚王妃，争弄莲舟水湿衣。来时浦口花迎入，采罢江头月送归。荷叶罗裙一色裁，芙蓉向脸两边开。乱入池中看不见，闻歌始觉有人来。——唐代·王昌龄《采莲曲二首》
13  烛龙栖寒门，光曜犹旦开。日月照之何不及此？惟有北风号怒天上来。燕山雪花大如席，片片吹落轩辕台。幽州思妇十二月，停歌罢笑双蛾摧。倚门望行人，念君长城苦寒良可哀。别时提剑救边去，遗此虎文金鞞靫。中有一双白羽箭，蜘蛛结网生尘埃。箭空在，人今战死不复回。不忍见此物，焚之已成灰。黄河捧土尚可塞，北风雨雪恨难裁。——唐代·李白《北风行》
14  硕人其颀，衣锦褧衣。齐侯之子，卫侯之妻。东宫之妹，邢侯之姨，谭公维私。手如柔荑，肤如凝脂，领如蝤蛴，齿如瓠犀，螓首蛾眉，巧笑倩兮，美目盼兮。硕人敖敖，说于农郊。四牡有骄，朱幩镳镳。翟茀以朝。大夫夙退，无使君劳。河水洋洋，北流活活。施罛濊濊，鳣鲔发发。葭菼揭揭，庶姜孽孽，庶士有朅。——先秦·佚名《硕人》
15  君知妾有夫，赠妾双明珠。感君缠绵意，系在红罗襦。妾家高楼连苑起，良人执戟明光里。知君用心如日月，事夫誓拟同生死。还君明珠双泪垂，恨不相逢未嫁时。——唐代·张籍《节妇吟寄东平李司空师道》
16  新妆竟与画图争，知是昭阳第几名？瘦影自临春水照，卿须怜我我怜卿。——明代·冯小青《怨》
17  飒飒东风细雨来，芙蓉塘外有轻雷。金蟾啮锁烧香入，玉虎牵丝汲井回。贾氏窥帘韩掾少，宓妃留枕魏王才。春心莫共花争发，一寸相思一寸灰！——唐代·李商隐《无题·飒飒东风细雨来》
18  娉娉袅袅十三余，豆蔻梢头二月初。春风十里扬州路，卷上珠帘总不如。多情却似总无情，唯觉樽前笑不成。蜡烛有心还惜别，替人垂泪到天明。——唐代·杜牧《赠别二首》
19  绝代有佳人，幽居在空谷。自云良家子，零落依草木。关中昔丧乱，兄弟遭杀戮。官高何足论，不得收骨肉。世情恶衰歇，万事随转烛。夫婿轻薄儿，新人美如玉。合昏尚知时，鸳鸯不独宿。但见新人笑，那闻旧人哭。在山泉水清，出山泉水浊。侍婢卖珠回，牵萝补茅屋。摘花不插发，采柏动盈掬。天寒翠袖薄，日暮倚修竹。——唐代·杜甫《佳人》
20  一枝红艳露凝香，云雨巫山枉断肠。借问汉宫谁得似，可怜飞燕倚新妆。——唐代·李白《清平调·其二》
21  昨夜风开露井桃，未央前殿月轮高。 平阳歌舞新承宠，帘外春寒赐锦袍。——唐代·王昌龄《春宫曲》
22  日色欲尽花含烟，月明欲素愁不眠。&欲素 一作：如素&赵瑟初停凤凰柱，蜀琴欲奏鸳鸯弦。此曲有意无人传，愿随春风寄燕然。忆君迢迢隔青天，昔日横波目，今作流泪泉。不信妾断肠，归来看取明镜前。&断肠 一作：肠断&——唐代·李白《长相思·其二》
23  于以采蘩？于沼于沚。于以用之？公侯之事。于以采蘩？于涧之中。于以用之？公侯之宫。被之僮僮，夙夜在公。被之祁祁，薄言还归。——先秦·佚名《采蘩》
24  桂魄初生秋露微，轻罗已薄未更衣。银筝夜久殷勤弄，心怯空房不忍归。——唐代·王维《秋夜曲》
25  渌水明秋月，南湖采白蘋。荷花娇欲语，愁杀荡舟人。——唐代·李白《渌水曲》
26  新妆宜面下朱楼，深锁春光一院愁。 行到中庭数花朵，蜻蜓飞上玉搔头。——唐代·刘禹锡《和乐天春词》
27  蓬门未识绮罗香，拟托良媒益自伤。谁爱风流高格调，共怜时世俭梳妆。敢将十指夸针巧，不把双眉斗画长。苦恨年年压金线，为他人作嫁衣裳。——唐代·秦韬玉《贫女》
28  木兰抱杼嗟，借问复为谁。 欲闻所戚戚，感激强起颜。老父隶兵籍，气力日衰耗。岂足万里行，有子复尚少！胡沙没马足，朔风裂人肤。老父旧羸病，何以强自扶？木兰代父去，秣马备戎行。易却纨绮裳，洗却铅粉妆。驰马赴军幕，慷慨携干将。朝屯雪山下，暮宿青海旁。夜袭燕支虏，更携于阗羌。将军得胜归，士卒还故乡。父母见木兰，喜极成悲伤。木兰能承父母颜，却卸巾帼理丝黄。昔为烈士雄，今复娇子容。亲戚持酒贺，父母始知生女与男同。门前旧军都，十年共崎岖。本结兄弟交，死战誓不渝。今者见木兰，言声虽是颜貌殊。惊愕不敢前，叹重徒嘻吁。世有臣子心，能如木兰节，忠孝两不渝，千古之名焉可灭！——唐代·韦元甫《木兰歌》
29  若耶溪傍采莲女，笑隔荷花共人语。日照新妆水底明，风飘香袂空中举。岸上谁家游冶郎，三三五五映垂杨。紫骝嘶入落花去，见此踟蹰空断肠。——唐代·李白《采莲曲》
30  秦地罗敷女，采桑绿水边。素手青条上，红妆白日鲜。蚕饥妾欲去，五马莫留连。——唐代·李白《子夜吴歌·春歌》
31  青青河畔草，郁郁园中柳。盈盈楼上女，皎皎当窗牖。娥娥红粉妆，纤纤出素手。昔为倡家女，今为荡子妇。荡子行不归，空床难独守。——两汉·佚名《青青河畔草》
32  夫戍边关妾在吴，西风吹妾妾忧夫。一行书信千行泪，寒到君边衣到无？——唐代·陈玉兰《寄外征衣》
33  有女同车，颜如舜华。将翱将翔，佩玉琼琚。彼美孟姜，洵美且都。有女同行，颜如舜英。将翱将翔，佩玉将将。彼美孟姜，德音不忘。——先秦·佚名《有女同车》
34  羞日遮罗袖，愁春懒起妆。易求无价宝，难得有情郎。枕上潜垂泪，花间暗断肠。自能窥宋玉，何必恨王昌？——唐代·鱼玄机《赠邻女》
35  子惠思我，褰裳涉溱。子不我思，岂无他人？狂童之狂也且！子惠思我，褰裳涉洧。子不我思，岂无他士？狂童之狂也且！——先秦·佚名《褰裳》
36  垂杨拂绿水，摇艳东风年。花明玉关雪，叶暖金窗烟。美人结长想，对此心凄然。攀条折春色，远寄龙庭前。——唐代·李白《折杨柳》
37  昨夜裙带解，今朝蟢子飞。铅华不可弃，莫是藁砧归。——唐代·权德舆《玉台体》
38  又是春残也，如何出翠帏？落花人独立，微雨燕双飞。寓目魂将断，经年梦亦非。那堪向愁夕，萧飒暮蝉辉。——唐代·翁宏《春残》
39  危冠广袖楚宫妆，独步闲庭逐夜凉。 自把玉钗敲砌竹，清歌一曲月如霜。——唐代·高适《听张立本女吟》
40  桂叶双眉久不描，残妆和泪污红绡。长门尽日无梳洗，何必珍珠慰寂寥。——唐代·江采萍《谢赐珍珠》
41  冉冉孤生竹，结根泰山阿。与君为新婚，菟丝附女萝。菟丝生有时，夫妇会有宜。千里远结婚，悠悠隔山陂。思君令人老，轩车来何迟！伤彼蕙兰花，含英扬光辉。过时而不采，将随秋草萎。君亮执高节，贱妾亦何为！——两汉·佚名《冉冉孤生竹》
42  流水何太急，深宫尽日闲。殷勤谢红叶，好去到人间。——唐代·宣宗宫人《题红叶》
43  榴枝婀娜榴实繁，榴膜轻明榴子鲜。 可羡瑶池碧桃树，碧桃红颊一千年。——唐代·李商隐《石榴》
44  东方之日兮，彼姝者子，在我室兮。在我室兮，履我即兮。东方之月兮，彼姝者子，在我闼兮。在我闼兮，履我发兮。——先秦·佚名《东方之日》
45  彼狡童兮，不与我言兮。维子之故，使我不能餐兮。彼狡童兮，不与我食兮。维子之故，使我不能息兮。——先秦·佚名《狡童》
46  郎作十里行，侬作九里送。拔侬头上钗，与郎资路用。有信数寄书，无信心相忆。莫作瓶落井，一去无消息。大艑珂峨头，何处发扬州。借问艑上郎，见侬所欢不？初发扬州时，船出平津泊。五两如竹林，何处相寻博。——南北朝·释宝月《估客乐四首》
47  君家何处住，妾住在横塘。停船暂借问，或恐是同乡。——唐代·崔颢《长干行·君家何处住》
48  孟冬寒气至，北风何惨栗。愁多知夜长，仰观众星列。三五明月满，四五蟾兔缺。客从远方来，遗我一书札。上言长相思，下言久离别。置书怀袖中，三岁字不灭。一心抱区区，惧君不识察。——两汉·佚名《孟冬寒气至》
49  早被婵娟误，欲妆临镜慵。承恩不在貌，教妾若为容。 风暖鸟声碎，日高花影重。年年越溪女，相忆采芙蓉。——唐代·杜荀鹤《春宫怨》
50  欲别牵郎衣，郞今到何处？不恨归来迟，莫向临邛去。——唐代·孟郊《古别离》
51  百舌问花花不语，低回似恨横塘雨。蜂争粉蕊蝶分香，不似垂杨惜金缕。愿君留得长妖韶，莫逐东风还荡摇。秦女含颦向烟月，愁红带露空迢迢。——唐代·温庭筠《惜春词》
52  十五入汉宫，花颜笑春红。君王选玉色，侍寝金屏中。荐枕娇夕月，卷衣恋春风。宁知赵飞燕，夺宠恨无穷。沉忧能伤人，绿鬓成霜蓬。一朝不得意，世事徒为空。鹔鹴换美酒，舞衣罢雕龙。寒苦不忍言，为君奏丝桐。肠断弦亦绝，悲心夜忡忡。——唐代·李白《怨歌行》
53  春蚕不应老，昼夜常怀丝。何惜微躯尽，缠绵自有时。——南北朝·佚名《作蚕丝》
54  禁门宫树月痕过，媚眼惟看宿鹭窠。斜拔玉钗灯影畔，剔开红焰救飞蛾。——唐代·张祜《赠内人》
55  低花树映小妆楼，春入眉心两点愁。 斜倚栏干背鹦鹉，思量何事不回头。——唐代·白居易《春词》
56  锦水东北流，波荡双鸳鸯。雄巢汉宫树，雌弄秦草芳。宁同万死碎绮翼，不忍云间两分张。此时阿娇正娇妒，独坐长门愁日暮。但愿君恩顾妾深，岂惜黄金买词赋。相如作赋得黄金，丈夫好新多异心。一朝将聘茂陵女，文君因赠白头吟。东流不作西归水，落花辞条归故林。兔丝固无情，随风任倾倒。谁使女萝枝，而来强萦抱。两草犹一心，人心不如草。莫卷龙须席，从他生网丝。且留琥珀枕，或有梦来时。覆水再收岂满杯，弃妾已去难重回。古来得意不相负，只今惟见青陵台。——唐代·李白《白头吟》
57  侍女动妆奁，故故惊人睡。那知本未眠，背面偷垂泪。懒卸凤凰钗，羞入鸳鸯被。时复见残灯，和烟坠金穗。——唐代·韩偓《生查子·侍女动妆奁》
58  洛阳女儿对门居，才可颜容十五余。良人玉勒乘骢马，侍女金盘脍鲤鱼。画阁朱楼尽相望，红桃绿柳垂檐向。罗帷送上七香车，宝扇迎归九华帐。狂夫富贵在青春，意气骄奢剧季伦。自怜碧玉亲教舞，不惜珊瑚持与人。春窗曙灭九微火，九微片片飞花琐。戏罢曾无理曲时，妆成祗是熏香坐。城中相识尽繁华，日夜经过赵李家。谁怜越女颜如玉，贫贱江头自浣纱。——唐代·王维《洛阳女儿行》
59  东风吹水日衔山，春来长是闲。落花狼藉酒阑珊，笙歌醉梦间。佩声悄，晚妆残，凭谁整翠鬟？留连光景惜朱颜，黄昏独倚阑。——五代·李煜《阮郎归·呈郑王十二弟》
60  长乐宫连上苑春，玉楼金殿艳歌新。 君门一入无由出，唯有宫莺得见人。——唐代·顾况《宫词》
61  楼上黄昏欲望休，玉梯横绝月中钩。芭蕉不展丁香结，同向春风各自愁。——唐代·李商隐《代赠二首·其一》
62  月华如水，波纹似练，几簇淡烟衰柳。塞鸿一夜尽南飞，谁与问倚楼人瘦。韵拈风絮，录成金石，不是舞裙歌袖。从前负尽扫眉才，又担阁镜囊重绣。——清代·纳兰性德《踏莎行·月华如水》
63  黄云城边乌欲栖，归飞哑哑枝上啼。机中织锦秦川女，碧纱如烟隔窗语。停梭怅然忆远人，独宿孤房泪如雨。——唐代·李白《乌夜啼》
64  昔有霍家奴，姓冯名子都。依倚将军势，调笑酒家胡。胡姬年十五，春日独当垆。长裾连理带，广袖合欢襦。头上蓝田玉，耳后大秦珠。两鬟何窈窕，一世良所无。一鬟五百万，两鬟千万余。不意金吾子，娉婷过我庐。银鞍何煜耀，翠盖空踟蹰。就我求清酒，丝绳提玉壶。就我求珍肴，金盘脍鲤鱼。贻我青铜镜，结我红罗裾。不惜红罗裂，何论轻贱躯。男儿爱后妇，女子重前夫。人生有新旧，贵贱不相逾。多谢金吾子，私爱徒区区。——两汉·辛延年《羽林郎》
65  彼泽之陂，有蒲与荷。有美一人，伤如之何？寤寐无为，涕泗滂沱。彼泽之陂，有蒲与蕳。有美一人，硕大且卷。寤寐无为，中心悁悁。彼泽之陂，有蒲菡萏。有美一人，硕大且俨。寤寐无为，辗转伏枕。——先秦·佚名《泽陂》
66  落日清江里，荆歌艳楚腰。采莲从小惯，十五即乘潮。——唐代·刘方平《采莲曲》
67  袅袅城边柳，青青陌上桑。提笼忘采叶，昨夜梦渔阳。——唐代·张仲素《春闺思》
68  女子弄文诚可罪，那堪咏月更吟风。磨穿铁砚非吾事，绣折金针却有功。闷无消遣只看诗，不见诗中话别离。添得情怀转萧索，始知伶俐不如痴。——宋代·朱淑真《自责二首》
69  金井梧桐秋叶黄，珠帘不卷夜来霜。熏笼玉枕无颜色，卧听南宫清漏长。高殿秋砧响夜阑，霜深犹忆御衣寒。银灯青琐裁缝歇，还向金城明主看。奉帚平明金殿开，且将团扇共徘徊。玉颜不及寒鸦色，犹带昭阳日影来。真成薄命久寻思，梦见君王觉后疑。火照西宫知夜饮，分明复道奉恩时。长信宫中秋月明，昭阳殿下捣衣声。白露堂中细草迹，红罗帐里不胜情。——唐代·王昌龄《长信秋词五首》
70  思齐大任，文王之母，思媚周姜，京室之妇。大姒嗣徽音，则百斯男。惠于宗公，神罔时怨，神罔时恫。刑于寡妻，至于兄弟，以御于家邦。雍雍在宫，肃肃在庙。不显亦临，无射亦保。肆戎疾不殄，烈假不瑕。不闻亦式，不谏亦入。肆成人有德，小子有造。古之人无斁，誉髦斯士。——先秦·佚名《思齐》
71  扬清歌，发皓齿，北方佳人东邻子。且吟白纻停绿水，长袖拂面为君起。寒云夜卷霜海空，胡风吹天飘塞鸿。玉颜满堂乐未终，馆娃日落歌吹濛。月寒江清夜沉沉，美人一笑千黄金。垂罗舞縠扬哀音，郢中白雪且莫吟，子夜吴歌动君心。动君心，冀君赏。愿作天池双鸳鸯，一朝飞去青云上。吴刀剪彩缝舞衣，明妆丽服夺春晖。扬眉转袖若雪飞，倾城独立世所稀。激楚结风醉忘归，高堂月落烛已微，玉钗挂缨君莫违。——唐代·李白《白纻辞三首》
72  碧城十二曲阑干，犀辟尘埃玉辟寒。阆苑有书多附鹤，女床无树不栖鸾。星沉海底当窗见，雨过河源隔座看。若是晓珠明又定，一生长对水晶盘。对影闻声已可怜，玉池荷叶正田田。不逢萧史休回首，莫见洪崖又拍肩。紫凤放娇衔楚佩，赤鳞狂舞拨湘弦。鄂君怅望舟中夜，绣被焚香独自眠。七夕来时先有期，洞房帘箔至今垂。玉轮顾兔初生魄，铁网珊瑚未有枝。检与神方教驻景，收将凤纸写相思。武皇内传分明在，莫道人间总不知。——唐代·李商隐《碧城三首》
73  家临九江水，来去九江侧。同是长干人，生小不相识。——唐代·崔颢《长干行·家临九江水》
74  汀洲采白苹，日落江南春。洞庭有归客，潇湘逢故人。故人何不返，春华复应晚。不道新知乐，只言行路远。——南北朝·柳恽《江南曲》
75  长干吴儿女，眉目艳新月。屐上足如霜，不著鸦头袜。吴儿多白皙，好为荡舟剧。卖眼掷春心，折花调行客。耶溪采莲女，见客棹歌回。笑入荷花去，佯羞不出来。东阳素足女，会稽素舸郎。相看月未堕，白地断肝肠。镜湖水如月，耶溪女似雪。新妆荡新波，光景两奇绝。——唐代·李白《越女词五首》
76  晚日照空矶，采莲承晚晖。风起湖难渡，莲多采未稀。棹动芙蓉落，船移白鹭飞。荷丝傍绕腕，菱角远牵衣。——南北朝·萧纲《采莲曲》
77  子为王，母为虏。终日舂薄暮，常与死为伍。相离三千里，当谁使告汝。——两汉·戚夫人《舂歌》
78  冬夜夜寒觉夜长，沉吟久坐坐北堂。冰合井泉月入闺，金缸青凝照悲啼。金缸灭，啼转多。掩妾泪，听君歌。歌有声，妾有情。情声合，两无违。一语不入意，从君万曲梁尘飞。——唐代·李白《夜坐吟》
79  清风明月苦相思，荡子从戎十载馀。 征人去日殷勤嘱，归雁来时数附书。——唐代·王维《伊州歌》
80  西施晓梦绡帐寒，香鬟堕髻半沉檀。辘轳咿哑转鸣玉，惊起芙蓉睡新足。双鸾开镜秋水光，解鬟临镜立象床。一编香丝云撒地，玉钗落处无声腻。纡手却盘老鸦色，翠滑宝钗簪不得。春风烂漫恼娇慵，十八鬟多无气力。妆成婑鬌欹不斜，云裾数步踏雁沙。背人不语向何处？下阶自折樱桃花。——唐代·李贺《美人梳头歌》
81  窗中忽有鹤飞声，方士因知道欲成。来取图书安枕里，便驱鸡犬向山行。花开深洞仙门小，路过悬桥羽节轻。送客自伤身易老，不知何处待先生。——唐代·刘沧《赠道者》
82  冷烛无烟绿蜡干，芳心犹卷怯春寒。 一缄书札藏何事，会被东风暗拆看。——唐代·钱珝《未展芭蕉》
83  偶向江边采白蘋，还随女伴赛江神。众中不敢分明语，暗掷金钱卜远人。——唐代·于鹄《江南曲》
84  金桨木兰船，戏采江南莲。莲香隔浦渡，荷叶满江鲜。房垂易入手，柄曲自临盘。露花时湿钏，风茎乍拂钿。——南北朝·刘孝威《采莲曲·金桨木兰船》
85  东飞伯劳西飞燕，黄姑织女时相见。谁家女儿对门居，开颜发艳照里闾。南窗北牖挂明光，罗帷绮箔脂粉香。女儿年几十五六，窈窕无双颜如玉。三春已暮花从风，空留可怜与谁同。——南北朝·萧衍《东飞伯劳歌》
86  美人梳洗时，满头间珠翠。岂知两片云，戴却数乡税。——唐代·郑遨《富贵曲》
87  绰绰下云烟，微收皓腕鲜。夜风生碧柱，春水咽红弦。翠佩轻犹触，莺枝涩未迁。芳音何更妙，清月共婵娟。——唐代·张祜《筝》
88  吾家有娇女，皎皎颇白皙。小字为纨素，口齿自清历。鬓发覆广额，双耳似连璧。明朝弄梳台，黛眉类扫迹。浓朱衍丹唇，黄吻烂漫赤。娇语若连琐，忿速乃明集。握笔利彤管，篆刻未期益。执书爱绨素，诵习矜所获。其姊字惠芳，面目粲如画。轻妆喜楼边，临镜忘纺绩。举觯拟京兆，立的成复易。玩弄眉颊间，剧兼机杼役。从容好赵舞，延袖象飞翮。上下弦柱际，文史辄卷襞。顾眄屏风书，如见已指摘。丹青日尘暗，明义为隐赜。驰骛翔园林，果下皆生摘。红葩缀紫蒂，萍实骤柢掷。贪华风雨中，眒忽数百适。务蹑霜雪戏，重綦常累积。并心注肴馔，端坐理盘鬲。翰墨戢闲案，相与数离逖。动为垆钲屈，屐履任之适。止为荼荈据，吹嘘对鼎立。脂腻漫白袖，烟熏染阿锡。衣被皆重地，难与沉水碧。任其孺子意，羞受长者责。瞥闻当与杖，掩泪俱向壁。——魏晋·左思《娇女诗》
89  白马谁家子，黄龙边塞儿。天山三丈雪，岂是远行时。春蕙忽秋草，莎鸡鸣西池。风摧寒棕响，月入霜闺悲。忆与君别年，种桃齐蛾眉。桃今百馀尺，花落成枯枝。终然独不见，流泪空自知。——唐代·李白《独不见》
90  有美一人兮，婉如青扬。识曲别音兮，令姿煌煌。 绣袂捧琴兮，登君子堂。如彼萱草兮，使我忧忘。 欲赠之以紫玉尺，白银铛。久不见之兮，湘水茫茫。——唐代·贯休《善哉行·伤古曲无知音》
91  菡萏香连十顷陂，小姑贪戏采莲迟。 晚来弄水船头湿，更脱红裙裹鸭儿。 船动湖光滟滟秋，贪看年少信船流。 无端隔水抛莲子，遥被人知半日羞。——唐代·皇甫松《采莲子二首》
92  洛阳城东路，桃李生路旁。花花自相对，叶叶自相当。春风东北起，花叶正低昂。不知谁家子，提笼行采桑。纤手折其枝，花落何飘扬。请谢彼姝子，何为见损伤。高秋八九月，白露变为霜。终年会飘堕，安得久馨香。秋时自零落，春月复芬芳。何如盛年去，欢爱永相忘。吾欲竟此曲，此曲愁人肠。归来酌美酒，挟瑟上高堂。——两汉·宋子侯《董娇饶》
93  裙拖六幅湘江水，鬓耸巫山一段云。风格只应天上有，歌声岂合世间闻。胸前瑞雪灯斜照，眼底桃花酒半醺。不是相如怜赋客，争教容易见文君。——唐代·李群玉《同郑相并歌姬小饮戏赠》
94  玉砌花光锦绣明，朱扉长日镇长扃。夜寒不去寝难成，炉香烟冷自亭亭。残月秣陵砧，不传消息但传情。黄金窗下忽然惊，征人归日二毛生。——五代·李璟《望远行·碧砌花光照眼明》
95  牧大和三年，佐故吏部沈公江西幕，好好年十三，始以善歌来乐籍中。后一岁，公移镇宣城，复置好好于宣城籍中。后二岁，为沈著作以双鬟纳之。后二岁，于洛阳东城重睹好好，感旧伤怀，故题诗赠之。君为豫章姝，十三才有余。翠茁凤生尾，丹脸莲含跗。高阁倚天半，晴江联碧虚。此地试君唱，特使华筵铺。主公顾四座，始讶来踟蹰。吴娃起引赞，低回映长裾。双鬟可高下，才过青罗襦。盼盼乍垂袖，一声离凤呼。繁弦迸关纽，塞管裂圆芦。众音不能逐，袅袅穿云衢。主公再三叹，谓言天下殊。赠之天马锦，副以水犀梳。龙沙看秋浪，明月游东湖。自此每相见，三日已为疏。玉质随月满，艳态逐春舒。绛唇渐轻巧，云步转虚徐。旌旆忽东下，笙歌随舳舻。霜凋谢楼树，沙暖句溪蒲。身外任尘土，樽前且欢娱。飘然集仙客，讽赋欺相如。聘之碧瑶佩，载以紫云车。洞闭水声远，月高蟾影孤。尔来未几岁，散尽高阳徒。洛城重相见，婥婥为当垆。怪我苦何事，少年垂白须。朋游今在否，落拓更能无？门馆恸哭后，水云愁景初。斜日挂衰柳，凉风生座隅。洒尽满襟泪，短歌聊一书。——唐代·杜牧《张好好诗》
96  昭昭素明月，辉光烛我床。忧人不能寐，耿耿夜何长。微风吹闺闼，罗帷自飘扬。揽衣曳长带，屣履下高堂。东西安所之，徘徊以彷徨。春鸟翻南飞，翩翩独翱翔。悲声命俦匹，哀鸣伤我肠。感物怀所思，泣涕忽沾裳。伫立吐高吟，舒愤诉穹苍。——未知·佚名《伤歌行》
97  穆穆清风至，吹我罗衣裾。青袍似春草，草长条风舒。朝登津梁山，褰裳望所思。安得抱柱信，皎日以为期。——两汉·佚名《穆穆清风至》
98  夜长不得眠，明月何灼灼。想闻散唤声，虚应空中诺。——南北朝·佚名《子夜歌·夜长不得眠》
99  燕人美兮赵女佳，其室则迩兮限层崖。云为车兮风为马，玉在山兮兰在野。云无期兮风有止，思多端兮谁能理？——魏晋·傅玄《吴楚歌》
100  七夕年年信不违，银河清浅白云微，蟾光鹊影伯劳飞。每恨蟪蛄怜婺女，几回娇妒下鸳机，今宵嘉会两依依。——唐代·毛文锡《浣溪沙·七夕年年信不违》
101  别来几春未还家，玉窗五见樱桃花。况有锦字书，开缄使人嗟。至此肠断彼心绝。云鬟绿鬓罢梳结，愁如回飙乱白雪。去年寄书报阳台，今年寄书重相催。 东风兮东风，为我吹行云使西来。待来竟不来，落花寂寂委青苔。——唐代·李白《久别离》
102  朝来临镜台，妆罢暂裴回。千金始一笑，一召讵能来。——唐代·徐惠《进太宗》
103  巴水急如箭，巴船去若飞。十月三千里，郎行几岁归。——唐代·李白《巴女词》
104  如何，遣情情更多？永日水堂帘下，敛羞蛾。六幅罗裙窣地，微行曳碧波。看尽满池疏雨，打团荷。——唐代·孙光宪《思帝乡·如何》
105  春风吹蚕细如蚁，桑芽才努青鸦嘴。侵晨采桑谁家女，手挽长条泪如雨。去岁初眠当此时，今岁春寒叶放迟。愁听门外催里胥，官家二月收新丝。——唐代·唐彦谦《采桑女》
106  妾家住横塘，红纱满桂香。青云教绾头上髻，明月与作耳边珰。莲风起，江畔春；大堤上，留北人。郎食鲤鱼尾，妾食猩猩唇。莫指襄阳道，绿浦归帆少。今日菖蒲花，明朝枫树老。——唐代·李贺《大堤曲》
107  舞势随风散复收，歌声似磬韵还幽。 千回赴节填词处，娇眼如波入鬓流。——唐代·李太玄《玉女舞霓裳》
108  邂逅承际会，得充君后房。情好新交接，恐栗若探汤。不才勉自竭，贱妾职所当。绸缪主中馈，奉礼助蒸尝。思为苑蒻席，在下蔽匡床。愿为罗衾帱，在上卫风霜。洒扫清枕席，鞮芬以狄香。重户结金扃，高下华灯光。衣解巾粉御，列图陈枕张。素女为我师，仪态盈万方。众夫希所见，天老教轩皇。乐莫斯夜乐，没齿焉可忘。——两汉·张衡《同声歌》
109  蓬莱正殿压金鳌，红日初生碧海涛。闲著五门遥北望，柘黄新帕御床高。殿前传点各依班，召对西来八诏蛮。上得青花龙尾道，侧身偷觑正南山。龙烟日暖紫瞳瞳，宣政门当玉殿风。五刻阁前卿相出，下帘声在半天中。白玉窗前起草臣，樱桃初赤赐尝新。殿头传语金阶远，只进词来谢圣人。内人对御叠花笺，绣坐移来玉案边。红蜡烛前呈草本，平明舁出阁门宣。千牛仗下放朝初，玉案傍边立起居。每日进来金凤纸，殿头无事不多书。延英引对碧衣郎，江砚宣毫各别床。天子下帘亲考试，宫人手里过茶汤。未明开著九重关，金画黄龙五色幡。直到银台排仗合，圣人三殿对西番。少年天子重边功，亲到凌烟画阁中。教觅勋臣写图本，长将殿里作屏风。丹凤楼门把火开，五云金辂下天来。阶前走马人宣尉，天子南郊一宿回。楼前立仗看宣赦，万岁声长拜舞齐。日照彩盘高百尺，飞仙争上取金鸡。集贤殿里图书满，点勘头边御印同。真迹进来依数字，别收锁在玉函中。秘殿清斋刻漏长，紫微宫女夜焚香。拜陵日近公卿发，卤簿分头入太常。新调白马怕鞭声，供奉骑来绕殿行。为报诸王侵早入，隔门催进打球名。对御难争第一筹，殿前不打背身球。内人唱好龟兹急，天子鞘回过玉楼。新衫一样殿头黄，银带排方獭尾长。总把玉鞭骑御马，绿鬃红额麝香香。罗衫叶叶绣重重，金凤银鹅各一丛。每遍舞时分两向，太平万岁字当中。鱼藻宫中锁翠娥，先皇行处不曾过。如今池底休铺锦，菱角鸡头积渐多。殿前明日中和节，连夜琼林散舞衣。传报所司分蜡烛，监开金锁放入归。五更三点索金车，尽放宫人出看花。仗下一时催立马，殿头先报内园家。城东北面望云楼，半下珠帘半上钩。骑马行人长远过，恐防天子在楼头。射生宫女宿红妆，把得新弓各自张。临上马时齐赐酒，男儿跪拜谢君王。新秋白兔大于拳，红耳霜毛趁草眠。天子不教人射杀，玉鞭遮到马蹄前。内鹰笼脱解红绦，斗胜争飞出手高。直上青云还却下，一双金爪掬花毛。竞渡船头掉采旗，两边溅水湿罗衣。池东争向池西岸，先到先书上字归。灯前飞入玉阶虫，未卧常闻半夜钟。看著中元斋日到，自盘金线绣真容。红灯睡里唤春云，云上三更直宿分。金砌雨来行步滑，两人抬起隐花裙。一时起立吹箫管，得宠人来满殿迎。整顿衣裳皆著却，舞头当拍第三声。琵琶先抹六么头，小管丁宁侧调愁。半夜美人双唱起，一声声出凤凰楼。春池日暖少风波，花里牵船水上歌。遥索剑南新样锦，东宫先钓得鱼多。十三初学擘箜篌，弟子名中被点留。昨日教坊新进入，并房宫女与梳头。红蛮杆拨贴胸前，移坐当头近御筵。用力独弹金殿响，凤凰飞下四条弦。春风吹雨洒旗竿，得出深宫不怕寒。夸道自家能走马，团中横过觅人看。粟金腰带象牙锥，散插红翎玉突枝。旋猎一边还引马，归来鸡兔绕鞍垂。云驳花骢各试行，一般毛色一般缨。殿前来往重骑过，欲得君王别赐名。每夜停灯熨御衣，银熏笼底火霏霏。遥听帐里君王觉，上直钟声始得归。因吃樱桃病放归，三年著破旧罗衣。内中人识从来去，结得金花上贵妃。欲迎天子看花去，下得金阶却悔行。恐见失恩人旧院，回来忆著五弦声。往来旧院不堪修，近敕宣徽别起楼。闻有美人新进入，六宫未见一时愁。自夸歌舞胜诸人，恨未承恩出内频。连夜宫中修别院，地衣帘额一时新。闷来无处可思量，旋下金阶旋忆床。收得山丹红蕊粉，镜前洗却麝香黄。蜂须蝉翅薄松松，浮动搔头似有风。一度出时抛一遍，金条零落满函中。合暗报来门锁了，夜深应别唤笙歌。房房下著珠帘睡，月过金阶白露多。御厨不食索时新，每见花开即苦春。白日卧多娇似病，隔帘教唤女医人。丛丛洗手绕金盆，旋拭红巾入殿门。众里遥抛新摘子，在前收得便承恩。御池水色春来好，处处分流白玉渠。密奏君王知入月，唤人相伴洗裙裾。移来女乐部头边，新赐花檀木五弦。缏得红罗手帕子，中心细画一双蝉。新晴草色绿温暾，山雪初消渐出浑。今日踏青归校晚，传声留著望春门。两楼相换珠帘额，中尉明朝设内家。一样金盘五千面，红酥点出牡丹花。尽送春来出内家，记巡传把一枝花。散时各自烧红烛，相逐行归不上车。家常爱著旧衣裳，空插红梳不作妆。忽地下阶裙带解，非时应得见君王。别敕教歌不出房，一声一遍奏君王。再三博士留残拍，索向宣徽作彻章。行中第一争先舞，博士傍边亦被欺。忽觉管弦偷破拍，急翻罗袖不教知。私缝黄帔舍钗梳，欲得金仙观里居。近被君王知识字，收来案上检文书。月冷江清近猎时，玉阶金瓦雪澌澌。浴堂门外抄名入，公主家人谢面脂。未承恩泽一家愁，乍到宫中忆外头。求守管弦声款逐，侧商调里唱伊州。东风泼火雨新休，舁尽春泥扫雪沟。走马犊车当御路，汉阳宫主进鸡球。风帘水阁压芙蓉，四面钩栏在水中。避热不归金殿宿，秋河织女夜妆红。圣人生日明朝是，私地教人属内监。自写金花红榜子，前头先进凤凰衫。避暑昭阳不掷卢，井边含水喷鸦雏。内中数日无呼唤，拓得滕王蛱蝶图。内宴初秋入二更，殿前灯火一天明。中宫传旨音声散，诸院门开触处行。玉蝉金雀三层插，翠髻高丛绿鬓虚。舞处春风吹落地，归来别赐一头梳。树叶初成鸟护窠，石榴花里笑声多。众中遗却金钗子，拾得从他要赎么。小殿初成粉未乾，贵妃姊妹自来看。为逢好日先移入，续向街西索牡丹。内人相续报花开，准拟君王便看来。逢着五弦琴绣袋，宜春院里按歌回。巡吹慢遍不相和，暗数看谁曲校多。明日梨花园里见，先须逐得内家歌。黄金合里盛红雪，重结香罗四出花。一一傍边书敕字，中官送与大臣家。未明东上阁门开，排仗声从后殿来。阿监两边相对立，遥闻索马一时回。宫人早起笑相呼，不识阶前扫地夫。乞与金钱争借问，外头还似此间无。小随阿姊学吹笙，见好君王赐与名。夜拂玉床朝把镜，黄金殿外不教行。日高殿里有香烟，万岁声长动九天。妃子院中初降诞，内人争乞洗儿钱。宫花不共外花同，正月长生一半红。供御樱桃看守别，直无鸦鹊到园中。殿前铺设两边楼，寒食宫人步打球。一半走来争跪拜，上棚先谢得头筹。太仪前日暖房来，嘱向朝阳乞药栽。敕赐一窠红踯躅，谢恩未了奏花开。御前新赐紫罗襦，步步金阶上软舆。宫局总来为喜乐，院中新拜内尚书。鹦鹉谁教转舌关，内人手里养来奸。语多更觉承恩泽，数对君王忆陇山。分朋闲坐赌樱桃，收却投壶玉腕劳。各把沈香双陆子，局中斗累阿谁高。禁寺红楼内里通，笙歌引驾夹城东。裹头宫监堂前立，手把牙鞘竹弹弓。春风院院落花堆，金锁生衣掣不开。更筑歌台起妆殿，明朝先进画图来。舞来汗湿罗衣彻，楼上人扶下玉梯。归到院中重洗面，金花盆里泼银泥。宿妆残粉未明天，总立昭阳花树边。寒食内人长白打，库中先散与金钱。众中偏得君王笑，偷把金箱笔砚开。书破红蛮隔子上，旋推当直美人来。教遍宫娥唱遍词，暗中头白没人知。楼中日日歌声好，不问从初学阿谁。青楼小妇砑裙长，总被抄名入教坊。春设殿前多队舞，朋头各自请衣裳。水中芹叶土中花，拾得还将避众家。总待别人般数尽，袖中拈出郁金芽。玉箫改调筝移柱，催换红罗绣舞筵。未戴柘枝花帽子，两行宫监在帘前。窗窗户户院相当，总有珠帘玳瑁床。虽道君王不来宿，帐中长是炷牙香。雨入珠帘满殿凉，避风新出玉盆汤。内人恐要秋衣着，不住熏笼换好香。金吾除夜进傩名，画袴朱衣四队行。院院烧灯如白日，沈香火底坐吹笙。树头树底觅残红，一片西飞一片东。自是桃花贪结子，错教人恨五更风。金殿当头紫阁重，仙人掌上玉芙蓉。太平天子朝迎日，五色云车驾六龙。鸳鸯瓦上瞥然声，昼寝宫娥梦里惊。元是我王金弹子，海棠花下打流莺。忽地金舆向月陂，内人接著便相随。却回龙武军前过，当处教开卧鸭池。画作天河刻作牛，玉梭金镊采桥头。每年宫里穿针夜，敕赐诸亲乞巧楼。春来睡困不梳头，懒逐君王苑北游。暂向玉花阶上坐，簸钱赢得两三筹。步行送入长门里，不许来辞旧院花。只恐他时身到此，乞恩求赦放还家。缣罗不著索轻容，对面教人染退红。衫子成来一遍出，明朝半片在园中。弹棋玉指两参差，背局临虚斗著危。先打角头红子落，上三金字半边垂。后宫宫女无多少，尽向园中笑一团。舞蝶落花相觅著，春风共语亦应难。宛转黄金白柄长，青荷叶子画鸳鸯。把来不是呈新样，欲进微风到御床。供御香方加减频，水沈山麝每回新。内中不许相传出，已被医家写与人。药童食后送云浆，高殿无风扇少凉。每到日中重掠鬓，衩衣骑马绕宫廊。——唐代·王建《宫词一百首》
110  雨滴长门秋夜长，愁心和雨到昭阳。 泪痕不学君恩断，拭却千行更万行。 宫殿沈沈月欲分，昭阳更漏不堪闻。 珊瑚枕上千行泪，不是思君是恨君。 蝉鬓慵梳倚帐门，蛾眉不扫惯承恩。 旁人未必知心事，一面残妆空泪痕。——唐代·刘皂《长门怨三首》
111  朝登北湖亭，遥望瓦屋山。天清白露下，始觉秋风还。游子托主人，仰观眉睫间。目色送飞鸿，邈然不可攀。长吁相劝勉，何事来吴关？闻有贞义女，振穷溧水湾。清光了在眼，白日如披颜。高坟五六墩，崒兀栖猛虎。遗迹翳九泉，芳名动千古。子胥昔乞食，此女倾壶浆。运开展宿愤，入楚鞭平王。凛冽天地间，闻名若怀霜。壮夫或未达，十步九太行。与君拂衣去，万里同翱翔。——唐代·李白《游溧阳北湖亭望瓦屋山怀古赠同旅》
112  露花烟草，寂寞五云三岛，正春深。貌减潜消玉，香残尚惹襟。竹疏虚槛静，松密醮坛阴。何事刘郎去？信沉沉。——唐代·张泌《女冠子·露花烟草》
113  山中多晚凉，清风厉秋节。遥瞻四五峰，壁立皆奇绝。修竹傍林开，乔松倚岩列。黄菊散芳丛，清泉凝白雪。对此怀素心，千里共明月。愿保幽贞姿，岁寒双皎洁。——清代·德隐《新秋晚眺》
1  七月流火，九月授衣。一之日觱发，二之日栗烈。无衣无褐，何以卒岁。三之日于耜，四之日举趾。同我妇子，馌彼南亩，田畯至喜。七月流火，九月授衣。春日载阳，有鸣仓庚。女执懿筐，遵彼微行，爰求柔桑。春日迟迟，采蘩祁祁。女心伤悲，殆及公子同归。七月流火，八月萑苇。蚕月条桑，取彼斧斨，以伐远扬，猗彼女桑。七月鸣鵙，八月载绩。载玄载黄，我朱孔阳，为公子裳。四月秀葽，五月鸣蜩。八月其获，十月陨箨。一之日于貉，取彼狐狸，为公子裘。二之日其同，载缵武功，言私其豵，献豜于公。五月斯螽动股，六月莎鸡振羽，七月在野，八月在宇，九月在户，十月蟋蟀入我床下。穹窒熏鼠，塞向墐户。嗟我妇子，曰为改岁，入此室处。六月食郁及薁，七月亨葵及菽，八月剥枣，十月获稻，为此春酒，以介眉寿。七月食瓜，八月断壶，九月叔苴，采荼薪樗，食我农夫。九月筑场圃，十月纳禾稼。黍稷重穋，禾麻菽麦。嗟我农夫，我稼既同，上入执宫功。昼尔于茅，宵尔索綯。亟其乘屋，其始播百谷。二之日凿冰冲冲，三之日纳于凌阴。四之日其蚤，献羔祭韭。九月肃霜，十月涤场。朋酒斯飨，曰杀羔羊。跻彼公堂，称彼兕觥，万寿无疆。——先秦·佚名《七月》
1  长安一片月，万户捣衣声。秋风吹不尽，总是玉关情。何日平胡虏，良人罢远征。——唐代·李白《子夜吴歌·秋歌》
2  燕草如碧丝，秦桑低绿枝。当君怀归日，是妾断肠时。 春风不相识，何事入罗帏。——唐代·李白《春思》
3  誓扫匈奴不顾身，五千貂锦丧胡尘。可怜无定河边骨，犹是春闺梦里人！——唐代·陈陶《陇西行四首·其二》
4  闺中少妇不知愁，春日凝妆上翠楼。忽见陌头杨柳色，悔教夫婿觅封侯。——唐代·王昌龄《闺怨》
5  昨日入城市，归来泪满巾。遍身罗绮者，不是养蚕人。——宋代·张俞《蚕妇》
6  千万恨，恨极在天涯。山月不知心里事，水风空落眼前花，摇曳碧云斜。——唐代·温庭筠《梦江南·千万恨》
7  青青河畔草，绵绵思远道。远道不可思，宿昔梦见之。梦见在我傍，忽觉在他乡。他乡各异县，辗转不相见。枯桑知天风，海水知天寒。入门各自媚，谁肯相为言。客从远方来，遗我双鲤鱼。呼儿烹鲤鱼，中有尺素书。长跪读素书，书中竟何如。上言加餐食，下言长相忆。——两汉·佚名《饮马长城窟行》
8  河汉纵且横，北斗横复直。星汉空如此，宁知心有忆？孤灯暧不明，寒机晓犹织。零泪向谁道，鸡鸣徒叹息。——南北朝·沈约《夜夜曲》
9  妾发初覆额，折花门前剧。郎骑竹马来，绕床弄青梅。同居长干里，两小无嫌猜，十四为君妇，羞颜未尝开。低头向暗壁，千唤不一回。十五始展眉，愿同尘与灰。常存抱柱信，岂上望夫台。十六君远行，瞿塘滟滪堆。五月不可触，猿声天上哀。门前迟行迹，一一生绿苔。苔深不能扫，落叶秋风早。八月蝴蝶来，双飞西园草。感此伤妾心，坐愁红颜老。早晚下三巴，预将书报家。相迎不道远，直至长风沙。——唐代·李白《长干行·其一》
10  七月流火，九月授衣。一之日觱发，二之日栗烈。无衣无褐，何以卒岁。三之日于耜，四之日举趾。同我妇子，馌彼南亩，田畯至喜。七月流火，九月授衣。春日载阳，有鸣仓庚。女执懿筐，遵彼微行，爰求柔桑。春日迟迟，采蘩祁祁。女心伤悲，殆及公子同归。七月流火，八月萑苇。蚕月条桑，取彼斧斨，以伐远扬，猗彼女桑。七月鸣鵙，八月载绩。载玄载黄，我朱孔阳，为公子裳。四月秀葽，五月鸣蜩。八月其获，十月陨箨。一之日于貉，取彼狐狸，为公子裘。二之日其同，载缵武功，言私其豵，献豜于公。五月斯螽动股，六月莎鸡振羽，七月在野，八月在宇，九月在户，十月蟋蟀入我床下。穹窒熏鼠，塞向墐户。嗟我妇子，曰为改岁，入此室处。六月食郁及薁，七月亨葵及菽，八月剥枣，十月获稻，为此春酒，以介眉寿。七月食瓜，八月断壶，九月叔苴，采荼薪樗，食我农夫。九月筑场圃，十月纳禾稼。黍稷重穋，禾麻菽麦。嗟我农夫，我稼既同，上入执宫功。昼尔于茅，宵尔索綯。亟其乘屋，其始播百谷。二之日凿冰冲冲，三之日纳于凌阴。四之日其蚤，献羔祭韭。九月肃霜，十月涤场。朋酒斯飨，曰杀羔羊。跻彼公堂，称彼兕觥，万寿无疆。——先秦·佚名《七月》
11  明朝驿使发，一夜絮征袍。素手抽针冷，那堪把剪刀。裁缝寄远道，几日到临洮。——唐代·李白《子夜吴歌·冬歌》
12  兔丝附蓬麻，引蔓故不长。嫁女与征夫，不如弃路旁。结发为君妻，席不暖君床。暮婚晨告别，无乃太匆忙。君行虽不远，守边赴河阳。妾身未分明，何以拜姑嫜？父母养我时，日夜令我藏。生女有所归，鸡狗亦得将。君今往死地，沉痛迫中肠。誓欲随君去，形势反苍黄。勿为新婚念，努力事戎行。妇人在军中，兵气恐不扬。自嗟贫家女，久致罗襦裳。罗襦不复施，对君洗红妆。仰视百鸟飞，大小必双翔。人事多错迕，与君永相望。——唐代·杜甫《新婚别》
13  庭中有奇树，绿叶发华滋。攀条折其荣，将以遗所思。馨香盈怀袖，路远莫致之。此物何足贵，但感别经时。——两汉·佚名《庭中有奇树》
14  妾发初覆额，折花门前剧。郎骑竹马来，绕床弄青梅。同居长干里，两小无嫌猜。十四为君妇，羞颜未尝开。&未尝 一作：尚不&低头向暗壁，千唤不一回。十五始展眉，愿同尘与灰。常存抱柱信，岂上望夫台。十六君远行，瞿塘滟滪堆。五月不可触，猿声天上哀。&猿声 一作：鸣&门前迟行迹，一一生绿苔。苔深不能扫，落叶秋风早。八月蝴蝶黄，双飞西园草。感此伤妾心，坐愁红颜老。早晚下三巴，预将书报家。相迎不道远，直至长风沙。忆妾深闺里，烟尘不曾识。嫁与长干人，沙头候风色。五月南风兴，思君下巴陵。八月西风起，想君发扬子。去来悲如何，见少别离多。湘潭几日到，妾梦越风波。昨夜狂风度，吹折江头树。淼淼暗无边，行人在何处。北客真王公，朱衣满江中。日暮来投宿，数朝不肯东。好乘浮云骢，佳期兰渚东。鸳鸯绿浦上，翡翠锦屏中。自怜十五馀，颜色桃李红。那作商人妇，愁水复愁风。——唐代·李白《长干行二首》
15  君为女萝草，妾作菟丝花。轻条不自引，为逐春风斜。百丈托远松，缠绵成一家。谁言会面易，各在青山崖。女萝发馨香，菟丝断人肠。枝枝相纠结，叶叶竞飘扬。生子不知根，因谁共芬芳。中巢双翡翠，上宿紫鸳鸯。若识二草心，海潮亦可量。——唐代·李白《古意》
16  大历二年十月十九日，夔府别驾元持宅，见临颍李十二娘 舞剑器，壮其蔚跂，问其所师，曰：“余公孙大娘弟子也。” 开元三载，余尚童稚，记于郾城观公孙氏，舞剑器浑脱， 浏漓顿挫，独出冠时，自高头宜春梨园二伎坊内人洎外供奉， 晓是舞者，圣文神武皇帝初，公孙一人而已。 玉貌锦衣，况余白首，今兹弟子，亦非盛颜。 既辨其由来，知波澜莫二，抚事慷慨，聊为《剑器行》。 昔者吴人张旭，善草书帖，数常于邺县见公孙大娘舞西河剑器，自此草书长进，豪荡感激，即公孙可知矣。昔有佳人公孙氏，一舞剑器动四方。观者如山色沮丧，天地为之久低昂。霍如羿射九日落，矫如群帝骖龙翔。来如雷霆收震怒，罢如江海凝清光。绛唇珠袖两寂寞，晚有弟子传芬芳。临颍美人在白帝，妙舞此曲神扬扬。与余问答既有以，感时抚事增惋伤。先帝侍女八千人，公孙剑器初第一。五十年间似反掌，风尘倾动昏王室。梨园弟子散如烟，女乐余姿映寒日。金粟堆前木已拱，瞿唐石城草萧瑟。玳筵急管曲复终，乐极哀来月东出。老夫不知其所往，足茧荒山转愁疾。——唐代·杜甫《观公孙大娘弟子舞剑器行》
17  莺啼燕语报新年，马邑龙堆路几千。家住层城临汉苑，心随明月到胡天。机中锦字论长恨，楼上花枝笑独眠。为问元戎窦车骑，何时返旆勒燕然。——唐代·皇甫冉《春思》
18  我宿五松下，寂寥无所欢。田家秋作苦，邻女夜舂寒。跪进雕胡饭，月光明素盘。令人惭漂母，三谢不能餐。——唐代·李白《宿五松山下荀媪家》
19  日射纱窗风撼扉，香罗拭手春事违。 回廊四合掩寂寞，碧鹦鹉对红蔷薇。——唐代·李商隐《日射》
20  望夫处，江悠悠。化为石，不回头。上头日日风复雨。行人归来石应语。——唐代·王建《望夫石》
21  自君之出矣，不复理残机。思君如满月，夜夜减清辉。——唐代·张九龄《赋得自君之出矣》
22  闻道黄龙戍，频年不解兵。可怜闺里月，长在汉家营。少妇今春意，良人昨夜情。谁能将旗鼓，一为取龙城。——唐代·沈佺期《杂诗三首·其三》
23  夫因兵死守蓬茅，麻苎衣衫鬓发焦。桑柘废来犹纳税，田园荒后尚征苗。时挑野菜和根煮，旋斫生柴带叶烧。任是深山更深处，也应无计避征徭。——唐代·杜荀鹤《山中寡妇》
24  粉色全无饥色加，岂知人世有荣华。 年年道我蚕辛苦，底事浑身着苎麻。——唐代·杜荀鹤《蚕妇》
25  终日望夫夫不归，化为孤石苦相思。望来已是几千载，只似当时初望时。——唐代·刘禹锡《望夫山》
26  柳如眉，云似发，鲛绡雾縠笼香雪。梦魂惊，钟漏歇，窗外晓莺残月。几多情，无处说，落花飞絮清明节。少年郎，容易别，一去音书断绝。——唐代·魏承班《渔歌子·柳如眉》
27  子规啼彻四更时，起视蚕稠怕叶稀。不信楼头杨柳月，玉人歌舞未曾归。——宋代·谢枋得《蚕妇吟》
28  九月匈奴杀边将，汉军全没辽水上。万里无人收白骨，家家城下招魂葬。妇人依倚子与夫，同居贫贱心亦舒。夫死战场子在腹，妾身虽存如昼烛。——唐代·张籍《征妇怨》
29  白马金羁辽海东，罗帷绣被卧春风。 落月低轩窥烛尽，飞花入户笑床空。——唐代·李白《春怨》
30  云髻坠，凤钗垂，髻坠钗垂无力，枕函欹。翡翠屏深月落，漏依依。说尽人间天上，两心知。——唐代·韦庄《思帝乡·云髻坠》
31  雁尽书难寄，愁多梦不成。愿随孤月影，流照伏波营。——唐代·沈如筠《闺怨二首·其一》
32  梧桐相待老，鸳鸯会双死。贞女贵殉夫，舍生亦如此。波澜誓不起，妾心古井水。——唐代·孟郊《列女操》
33  小姑织白纻，未解将人语。大嫂采芙蓉，溪湖千万重。长兄行不在，莫使外人逢。愿学秋胡妇，贞心比古松。——唐代·李白《湖边采莲妇》
34  白帝城边足风波，瞿塘五月谁敢过。荆州麦熟茧成蛾，缲丝忆君头绪多。拨谷飞鸣奈妾何。——唐代·李白《荆州歌》
35  孤衾引思绪。独枕怆忧端。深庭秋草绿。高门白露寒。思君起清夜。促柱奏幽兰。不怨飞蓬苦。徒伤蕙草残。行役滞风波。游人淹不归。亭皋木叶下。陇首秋云飞。寒园夕鸟集。思牖草虫悲。嗟矣当春服。安见御冬衣。鹤鸣劳永欢。采菉伤时暮。念君方远游。望妾理纨素。秋风吹绿潭。明月悬高树。佳人饰净容。招携从所务。步栏杳不极。离堂肃已扃。轩高夕杵散。气爽夜碪鸣。瑶华随步响。幽兰逐袂生。踟蹰理金翠。容与纳宵清。泛艳回烟彩。渊旋龟鹤文。凄凄合欢袖。冉冉兰麝芬。不怨杼轴苦。所悲千里分。垂泣送行李。倾首迟归云。——南北朝·柳恽《捣衣诗》
36  一钩初月临妆镜，蝉鬓凤钗慵不整。重帘静，层楼迥，惆怅落花风不定。柳堤芳草径，梦断辘轳金井。昨夜更阑酒醒，春愁过却病。——五代·李璟《应天长·一钩初月临妆镜》
37  朝出沙头日正红，晚来云起半江中。赖逢邻女曾相识，并著莲舟不畏风。——唐代·张潮《采莲词》
38  忆昔娇小姿，春心亦自持。为言嫁夫婿，得免长相思。 谁知嫁商贾，令人却愁苦。自从为夫妻，何曾在乡土。 去年下扬州，相送黄鹤楼。眼看帆去远，心逐江水流。 只言期一载，谁谓历三秋。使妾肠欲断，恨君情悠悠。 东家西舍同时发，北去南来不逾月。未知行李游何方，作个音书能断绝。适来往南浦，欲问西江船。 正见当垆女，红妆二八年。一种为人妻，独自多悲凄。 对镜便垂泪，逢人只欲啼。不如轻薄儿，旦暮长相随。 悔作商人妇，青春长别离。如今正好同欢乐，君去容华谁得知。——唐代·李白《江夏行》
39  青青中水蒲，下有一双鱼。君今上陇去，我在与谁居？青青水中蒲，长在水中居。寄语浮萍草，相随我不如。——唐代·韩愈《青青水中蒲二首》
40  独上小楼春欲暮，愁望玉关芳草路。消息断，不逢人，却敛细眉归绣户。坐看落花空叹息，罗袂湿斑红泪滴。千山万水不曾行，魂梦欲教何处觅？——唐代·韦庄《木兰花·独上小楼春欲暮》
41  苦相身为女，卑陋难再陈。男儿当门户，堕地自生神。雄心志四海，万里望风尘。女育无欣爱，不为家所珍。长大逃深室，藏头羞见人。垂泪适他乡，忽如雨绝云。低头和颜色，素齿结朱唇。跪拜无复数，婢妾如严宾。情合同云汉，葵藿仰阳春。心乖甚水火，百恶集其身。玉颜随年变，丈夫多好新。昔为形与影，今为胡与秦。胡秦时相见，一绝逾参辰。——魏晋·傅玄《豫章行苦相篇》
42  夫戍边关妾在吴，西风吹妾妾忧夫。一行书信千行泪，寒到君边衣到无。——唐代·陈玉兰《寄夫》
43  时再点弓手，老幼俱集。大雨甚寒，道死者百余人。自壤河至昆阳老牛陂，僵尸相继。汝坟贫家女，行哭音凄怆。自言有老父，孤独无丁壮。郡吏来何暴，县官不敢抗。督遣勿稽留，龙钟去携杖。勤勤嘱四邻，幸愿相依傍。适闻闾里归，问讯疑犹强。果然寒雨中，僵死壤河上。弱质无以托，横尸无以葬。生女不如男，虽存何所当！拊膺呼苍天，生死将奈向？——宋代·梅尧臣《汝坟贫女》
44  落絮残莺半日天，玉柔花醉只思眠，惹窗映竹满炉烟。独掩画屏愁不语，斜倚瑶枕髻鬟偏，此时心在阿谁边？——五代·欧阳炯《浣溪沙·落絮残莺半日天》
45  碧窗斜月蔼深晖，愁听寒螀泪湿衣。梦里分明见关塞，不知何路向金微。秋天一夜静无云，断续鸿声到晓闻。欲寄征衣问消息，居延城外又移军。——唐代·张仲素《秋闺思二首》
46  织妇何太忙，蚕经三卧行欲老。蚕神女圣早成丝，今年丝税抽征早。早征非是官人恶，去岁官家事戎索。征人战苦束刀疮，主将勋高换罗幕。缫丝织帛犹努力，变缉撩机苦难织。东家头白双女儿，为解挑纹嫁不得。檐前袅袅游丝上，上有蜘蛛巧来往。羡他虫豸解缘天，能向虚空织罗网。——唐代·元稹《织妇词》
47  西门秦氏女，秀色如琼花。手挥白杨刀，清昼杀雠家。罗袖洒赤血，英声凌紫霞。直上西山去，关吏相邀遮。婿为燕国王，身被诏狱加。犯刑若履虎，不畏落爪牙。素颈未及断，摧眉伏泥沙。金鸡忽放赦，大辟得宽赊。何惭聂政姊，万古共惊嗟。——唐代·李白《秦女休行》
48  楼前百戏竞争新，唯有长竿妙入神。 谁谓绮罗翻有力，犹自嫌轻更著人。——唐代·刘晏《咏王大娘戴竿》
49  梁山感杞妻，恸哭为之倾。金石忽暂开，都由激深情。东海有勇妇，何惭苏子卿。学剑越处子，超然若流星。损躯报夫仇，万死不顾生。白刃耀素雪，苍天感精诚。十步两躩跃，三呼一交兵。斩首掉国门，蹴踏五藏行。豁此伉俪愤，粲然大义明。北海李使君，飞章奏天庭。舍罪警风俗，流芳播沧瀛。名在列女籍，竹帛已光荣。淳于免诏狱，汉主为缇萦。津妾一棹歌，脱父于严刑。十子若不肖，不如一女英。豫让斩空衣，有心竟无成。要离杀庆忌，壮夫所素轻。妻子亦何辜，焚之买虚声。岂如东海妇，事立独扬名。——唐代·李白《东海有勇妇》
1  蔷薇泣幽素，翠带花钱小。娇郎痴若云，抱日西帘晓。枕是龙宫石，割得秋波色。玉簟失柔肤，但见蒙罗碧。忆得前年春，未语含悲辛。归来已不见，锦瑟长于人。今日涧底松，明日山头檗。愁到天池翻，相看不相识。——唐代·李商隐《房中曲》
2  当年只自守空帷，梦里关山觉别离。不见乡书传雁足，唯看新月吐蛾眉。厌攀杨柳临清阁，闲采芙蕖傍碧潭。走马台边人不见，拂云堆畔战初酣。——唐代·王涯《秋思赠远二首》
3  宝刀截流水，无有断绝时。妾意逐君行，缠绵亦如之。别来门前草，秋巷春转碧。扫尽更还生，萋萋满行迹。鸣凤始相得，雄惊雌各飞。游云落何山？一往不见归。估客发大楼，知君在秋浦。——唐代·李白《自代内赠》
1  汀洲采白苹，日落江南春。洞庭有归客，潇湘逢故人。故人何不返，春华复应晚。不道新知乐，只言行路远。——南北朝·柳恽《江南曲》
1  千万恨，恨极在天涯。山月不知心里事，水风空落眼前花，摇曳碧云斜。——唐代·温庭筠《梦江南·千万恨》
2  看朱成碧思纷纷，憔悴支离为忆君。不信比来长下泪，开箱验取石榴裙。——唐代·武则天《如意娘》
3  古庙依青嶂，行宫枕碧流。水声山色锁妆楼。往事思悠悠。云雨朝还暮，烟花春复秋。啼猿何必近孤舟。行客自多愁。——唐代·李珣《巫山一段云·古庙依青嶂》
4  落日斜，秋风冷。今夜故人来不来，教人立尽梧桐影。——唐代·吕岩《梧桐影·落日斜》
5  年年社日停针线。怎忍见、双飞燕。今日江城春已半。一身犹在，乱山深处，寂寞溪桥畔。春衫著破谁针线。点点行行泪痕满。落日解鞍芳草岸。花无人戴，酒无人劝，醉也无人管。——宋代·黄公绍《青玉案·年年社日停针线》
6  碧阑干外绣帘垂，猩血屏风画折枝。 八尺龙须方锦褥，已凉天气未寒时。——唐代·韩偓《已凉》
7  晴川落日初低，惆怅孤舟解携。鸟向平芜远近，人随流水东西。白云千里万里，明月前溪后溪。独恨长沙谪去，江潭春草萋萋。——唐代·刘长卿《谪仙怨·晴川落日初低》
8  宝髻偏宜宫样，莲脸嫩，体红香。眉黛不须张敞画，天教入鬓长。莫倚倾国貌，嫁取个，有情郎。彼此当年少，莫负好时光。——唐代·李隆基《好时光·宝髻偏宜宫样》
9  江水沉沉帆影过，游鱼到晚透寒波。渡口双双飞白鸟，烟袅，芦花深处隐渔歌。扁舟短棹归兰浦，人去，萧萧竹径透青莎。深夜无风新雨歇，凉月，露迎珠颗入圆荷。——唐代·阎选《定风波·江水沉沉帆影过》
10  柳阴庭院占风光，呢喃清昼长。碧波新涨小池塘，双双蹴水忙。萍散漫，絮飘飏，轻盈体态狂。为怜流去落红香，衔将归画梁。——宋代·曾觌《阮郎归·柳阴庭院占风光》
1  绸缪束薪，三星在天。今夕何夕，见此良人？子兮子兮，如此良人何？绸缪束刍，三星在隅。今夕何夕，见此邂逅？子兮子兮，如此邂逅何？绸缪束楚，三星在户。今夕何夕，见此粲者？子兮子兮，如此粲者何？——先秦·佚名《绸缪》
2  鸳鸯于飞，毕之罗之。君子万年，福禄宜之。鸳鸯在梁，戢其左翼。君子万年，宜其遐福。乘马在厩，摧之秣之。君子万年，福禄艾之。乘马在厩，秣之摧之。君子万年，福禄绥之。——先秦·佚名《鸳鸯》
3  白华菅兮，白茅束兮。之子之远，俾我独兮。英英白云，露彼菅茅。天步艰难，之子不犹。滮池北流，浸彼稻田。啸歌伤怀，念彼硕人。樵彼桑薪，卬烘于煁。维彼硕人，实劳我心。鼓钟于宫，声闻于外。念子懆懆，视我迈迈。有鹙在梁，有鹤在林。维彼硕人，实劳我心。鸳鸯在梁，戢其左翼。之子无良，二三其德。有扁斯石，履之卑兮。之子之远，俾我疧兮。——先秦·佚名《白华》
4  间关车之舝兮，思娈季女逝兮。匪饥匪渴，德音来括。虽无好友？式燕且喜。依彼平林，有集维鷮。辰彼硕女，令德来教。式燕且誉，好尔无射。虽无旨酒？式饮庶几。虽无嘉肴？式食庶几。虽无德与女？式歌且舞？陟彼高冈，析其柞薪。析其柞薪，其叶湑兮。鲜我觏尔，我心写兮。高山仰止，景行行止。四牡騑騑，六辔如琴。觏尔新婚，以慰我心。——先秦·佚名《车舝》
1  泛彼柏舟，在彼中河。髧彼两髦，实维我仪。之死矢靡它。母也天只！不谅人只！泛彼柏舟，在彼河侧。髧彼两髦，实维我特。之死矢靡慝。母也天只！不谅人只！——先秦·佚名《鄘风·柏舟》
1  三日柴门拥不开，阶平庭满白皑皑。今朝蹋作琼瑶迹，为有诗从凤沼来。——唐代·柳宗元《酬王二十舍人雪中见寄》
1  云母屏风烛影深，长河渐落晓星沉。嫦娥应悔偷灵药，碧海青天夜夜心。——唐代·李商隐《嫦娥》
2  独坐幽篁里，弹琴复长啸。深林人不知，明月来相照。——唐代·王维《竹里馆》
3  花间一壶酒，独酌无相亲。举杯邀明月，对影成三人。月既不解饮，影徒随我身。暂伴月将影，行乐须及春。我歌月徘徊，我舞影零乱。醒时同交欢，醉后各分散。永结无情游，相期邈云汉。——唐代·李白《月下独酌四首·其一》
4  众鸟高飞尽，孤云独去闲。相看两不厌，只有敬亭山。只有 一作：惟》
5  旅馆寒灯独不眠，客心何事转凄然。故乡今夜思千里，霜鬓明朝又一年。——唐代·高适《除夜作》
6  细草微风岸，危樯独夜舟。星垂平野阔，月涌大江流。名岂文章著，官应老病休。飘飘何所似，天地一沙鸥。——唐代·杜甫《旅夜书怀》
7  缺月挂疏桐，漏断人初静。时见幽人独往来，缥缈孤鸿影。惊起却回头，有恨无人省。拣尽寒枝不肯栖，寂寞沙洲冷。——宋代·苏轼《卜算子·黄州定慧院寓居作》
8  昔年八月十五夜，曲江池畔杏园边。今年八月十五夜，湓浦沙头水馆前。西北望乡何处是，东南见月几回圆。昨风一吹无人会，今夜清光似往年。——唐代·白居易《八月十五日夜湓亭望月》
9  花间一壶酒，独酌无相亲。举杯邀明月，对影成三人。月既不解饮，影徒随我身。暂伴月将影，行乐须及春。我歌月徘徊，我舞影零乱。醒时相交欢，醉后各分散。（另版本“相”为“同”）永结无情游，相期邈云汉。天若不爱酒，酒星不在天。地若不爱酒，地应无酒泉。天地既爱酒，爱酒不愧天。已闻清比圣，复道浊如贤。贤圣既已饮，何必求神仙。三杯通大道，一斗合自然。但得酒中趣，勿为醒者传。三月咸阳城，千花昼如锦。谁能春独愁，对此径须饮。穷通与修短，造化夙所禀。一樽齐死生，万事固难审。醉後失天地，兀然就孤枕。不知有吾身，此乐最为甚。穷愁千万端，美酒三百杯。愁多酒虽少，酒倾愁不来。所以知酒圣，酒酣心自开。辞粟卧首阳，屡空饥颜回。当代不乐饮，虚名安用哉。蟹螯即金液，糟丘是蓬莱。且须饮美酒，乘月醉高台。——唐代·李白《月下独酌四首》
10  几回花下坐吹箫，银汉红墙入望遥。似此星辰非昨夜，为谁风露立中宵。缠绵思尽抽残茧，宛转心伤剥后蕉。三五年时三五月，可怜杯酒不曾消。——清代·黄景仁《绮怀》
11  纱窗日落渐黄昏，金屋无人见泪痕。 寂寞空庭春欲晚，梨花满地不开门。——唐代·刘方平《春怨》
12  灞原风雨定，晚见雁行频。落叶他乡树，寒灯独夜人。空园白露滴，孤壁野僧邻。寄卧郊扉久，何年致此身。——唐代·马戴《灞上秋居》
13  玉阶生白露，夜久侵罗袜。却下水晶帘，玲珑望秋月。——唐代·李白《玉阶怨》
14  怅恨独策还，崎岖历榛曲。山涧清且浅，可以濯吾足。漉我新熟酒，只鸡招近局。日入室中暗，荆薪代明烛。欢来苦夕短，已复至天旭。——魏晋·陶渊明《归园田居·其五》
15  孤雁不饮啄，飞鸣声念群。谁怜一片影，相失万重云？望尽似犹见，哀多如更闻。野鸦无意绪，鸣噪自纷纷。——唐代·杜甫《孤雁》
16  河汉纵且横，北斗横复直。星汉空如此，宁知心有忆？孤灯暧不明，寒机晓犹织。零泪向谁道，鸡鸣徒叹息。——南北朝·沈约《夜夜曲》
17  夜中不能寐，起坐弹鸣琴。薄帷鉴明月，清风吹我襟。孤鸿号外野，翔鸟鸣北林。徘徊将何见？忧思独伤心。——魏晋·阮籍《咏怀八十二首·其一》
18  庭中有奇树，绿叶发华滋。攀条折其荣，将以遗所思。馨香盈怀袖，路远莫致之。此物何足贵，但感别经时。——两汉·佚名《庭中有奇树》
19  新妆宜面下朱楼，深锁春光一院愁。 行到中庭数花朵，蜻蜓飞上玉搔头。——唐代·刘禹锡《和乐天春词》
20  独上江楼思渺然，月光如水水如天。同来望月人何处？风景依稀似去年。——唐代·赵嘏《江楼旧感》
21  久为簪组累，幸此南夷谪。闲依农圃邻，偶似山林客。 晓耕翻露草，夜榜响溪石。来往不逢人，长歌楚天碧。——唐代·柳宗元《溪居》
22  旅馆谁相问，寒灯独可亲。一年将尽夜，万里未归人。寥落悲前事，支离笑此身。愁颜与衰鬓，明日又逢春。——唐代·戴叔伦《除夜宿石头驿》
23  万里瞿唐月，春来六上弦。时时开暗室，故故满青天。爽合风襟静，高当泪脸悬。南飞有乌鹊，夜久落江边。——唐代·杜甫《万里瞿塘月》
24  冉冉孤生竹，结根泰山阿。与君为新婚，菟丝附女萝。菟丝生有时，夫妇会有宜。千里远结婚，悠悠隔山陂。思君令人老，轩车来何迟！伤彼蕙兰花，含英扬光辉。过时而不采，将随秋草萎。君亮执高节，贱妾亦何为！——两汉·佚名《冉冉孤生竹》
25  恐是仙家好别离，故教迢递作佳期。由来碧落银河畔，可要金风玉露时。清漏渐移相望久，微云未接过来迟。岂能无意酬乌鹊，惟与蜘蛛乞巧丝。——唐代·李商隐《辛未七夕》
26  雨过一蝉噪，飘萧松桂秋。青苔满阶砌，白鸟故迟留。暮霭生深树，斜阳下小楼。谁知竹西路，歌吹是扬州。——唐代·杜牧《题扬州禅智寺》
27  南陵水面漫悠悠，风紧云轻欲变秋。正是客心孤迥处，谁家红袖凭江楼？——唐代·杜牧《南陵道中》
28  孤云与归鸟，千里片时间。念我何留滞，辞家久未还。微阳下乔木，远烧入秋山。临水不敢照，恐惊平昔颜！——唐代·马戴《落日怅望》
29  君家何处住，妾住在横塘。停船暂借问，或恐是同乡。——唐代·崔颢《长干行·君家何处住》
30  斜髻娇娥夜卧迟，梨花风静鸟栖枝。难将心事和人说，说与青天明月知。——明代·唐寅《美人对月》
31  今年游寓独游秦，愁思看春不当春。上林苑里花徒发，细柳营前叶漫新。公子南桥应尽兴，将军西第几留宾。寄语洛城风日道，明年春色倍还人。——唐代·杜审言《春日京中有怀》
32  游人杜陵北，送客汉川东。无论去与住，俱是一飘蓬。秋鬓含霜白，衰颜倚酒红。别有相思处，啼鸟杂夜风。——隋代·尹式《别宋常侍》
33  寂寞掩柴扉，苍茫对落晖。鹤巢松树遍，人访荜门稀。绿竹含新粉，红莲落故衣。渡头烟火起，处处采菱归。——唐代·王维《山居即事》
34  谢亭离别处，风景每生愁。客散青天月，山空碧水流。池花春映日，窗竹夜鸣秋。今古一相接，长歌怀旧游。——唐代·李白《谢公亭·盖谢脁范云之所游》
35  清秋幕府井梧寒，独宿江城蜡炬残。永夜角声悲自语，中天月色好谁看。风尘荏苒音书绝，关塞萧条行路难。已忍伶俜十年事，强移栖息一枝安。——唐代·杜甫《宿府》
36  屏风围坐鬓毵毵，绛蜡摇光照莫酣。京国多年情尽改，忽听春雨忆江南。——元代·虞集《听雨》
37  西湖春色归，春水绿於染。群芳烂不收，东风落如糁。参军春思乱如云，白发题诗愁送春。遥知湖上一樽酒，能忆天涯万里人。万里思春尚有情，忽逢春至客心惊。雪消门外千山绿，花发江边二月晴。少年把酒逢春色，今日逢春头已白。异乡物态与人殊，惟有东风旧相识。&原版&酒逢知己千杯少，话不投机半句多。遥知湖上一樽酒，能忆天涯万里人。&后人修改版&——宋代·欧阳修《春日西湖寄谢法曹韵》
38  雨中禁火空斋冷，江上流莺独坐听。 把酒看花想诸弟，杜陵寒食草青青。——唐代·韦应物《寒食寄京师诸弟》
39  何处它年寄此生，山中江上总关情。无端绕屋长松树，尽把风声作雨声。——元代·虞集《院中独坐》
40  客舟系缆柳阴旁，湖影侵篷夜气凉。 万顷波光摇月碎，一天风露藕花香。——元代·黄庚《临平泊舟》
41  独游千里外，高卧七盘西。晓月临窗近，天河入户低。芳春平仲绿，清夜子规啼。浮客空留听，褒城闻曙鸡。——唐代·沈佺期《夜宿七盘岭》
42  夜寒香界白，涧曲寺门通。月在众峰顶，泉流乱叶中。一灯群动息，孤磬四天空。归路畏逢虎，况闻岩下风。——清代·厉鹗《灵隐寺月夜》
43  悲来乎，悲来乎。主人有酒且莫斟，听我一曲悲来吟。悲来不吟还不笑，天下无人知我心。君有数斗酒，我有三尺琴。琴鸣酒乐两相得，一杯不啻千钧金。悲来乎，悲来乎。天虽长，地虽久，金玉满堂应不守。富贵百年能几何，死生一度人皆有。孤猿坐啼坟上月，且须一尽杯中酒。悲来乎，悲来乎。凤凰不至河无图，微子去之箕子奴。汉帝不忆李将军，楚王放却屈大夫。悲来乎，悲来乎。秦家李斯早追悔，虚名拨向身之外。范子何曾爱五湖，功成名遂身自退。剑是一夫用，书能知姓名。惠施不肯干万乘，卜式未必穷一经。还须黑头取方伯，莫谩白首为儒生。——唐代·李白《悲歌行》
44  几行归塞尽，念尔独何之。暮雨相呼失，寒塘欲下迟。渚云低暗度，关月冷相随。未必逢矰缴，孤飞自可疑。——唐代·崔涂《孤雁二首·其二》
45  柳岸风来影渐疏，使君家似野人居。云容水态还堪赏，啸志歌怀亦自如。雨暗残灯棋散后，酒醒孤枕雁来初。可怜赤壁争雄渡，唯有蓑翁坐钓鱼。——唐代·杜牧《齐安郡晚秋》
46  有杕之杜，生于道左。彼君子兮，噬肯适我？中心好之，曷饮食之？有杕之杜，生于道周。彼君子兮，噬肯来游？中心好之，曷饮食之？——先秦·佚名《有杕之杜》
47  玉楼天半起笙歌，风送宫嫔笑语和。月殿影开闻夜漏，水晶帘卷近秋河。——唐代·顾况《宫词五首·其二》
48  带甲满天地，胡为君远行！亲朋尽一哭，鞍马去孤城。草木岁月晚，关河霜雪清。别离已昨日，因见古人情。——唐代·杜甫《送远》
49  结茅临水石，淡寂益闲吟。久雨寒蝉少，空山落叶深。危楼乘月上，远寺听钟寻。昨得江僧信，期来此息心。——宋代·秘演《山中》
50  湖南为客动经春，燕子衔泥两度新。旧入故园尝识主，如今社日远看人。可怜处处巢居室，何异飘飘托此身。暂语船樯还起去，穿花贴水益沾巾。——唐代·杜甫《燕子来舟中作》
51  普天皆灭焰，匝地尽藏烟。不知何处火，来就客心然。——唐代·沈佺期《寒食》
52  美人台上昔欢娱，今日空台望五湖。残雪未融青草死，苦无麋鹿过姑苏。黄帽传呼睡不成，投稿细细激流冰。分明旧泊江南岸，舟尾春风飐客灯。千门列炬散林鸦，儿女相思未到家。应是不眠非守岁，小客春意入灯花。三生定自陆天随，又向顺松作客归。已拚新年舟上过，倩人和雪洗片衣。沙尾风回一棹寒，椒花今夕不登盘。百年草草都寒夜，自琢春词剪烛看。笠泽茫茫雁影微，玉峰重叠护云衣。长桥寂寞春寒放，只有诗人一舸归。桑间篝火却定蚕，风土相传我未谙。但得明年少行役，只裁白伫作春衫。少小知名翰墨场，十年心事只凄凉。旧时曾作梅花赋，研墨于今亦自香。环玦随波冷未销，古苔留雪卧墙腰。谁家玉笛吹春怨，看见鹅黄上柳条。——宋代·姜夔《除放自石湖归苕溪》
53  洞庭叶未下，潇湘秋欲生。高斋今夜雨，独卧武昌城。重以桑梓念，凄其江汉情。不知天外雁，何事乐长征？——明代·徐祯卿《在武昌作》
54  多惭恩未报，敢问路何长。万里通秋雁，千峰共夕阳。旧游成远道，此去更违乡。草露深山里，朝朝落客裳。——唐代·刘长卿《移使鄂州次岘阳馆怀旧居》
55  麦陇青青三月时，白雉朝飞挟两雌。锦衣绣翼何离褷，犊牧采薪感之悲。春天和，白日暖。啄食饮泉勇气满，争雄斗死绣颈断。雉子班奏急管弦，倾心酒美尽玉碗。枯杨枯杨尔生稊，我独七十而孤栖。弹弦写恨意不尽，瞑目归黄泥。——唐代·李白《雉朝飞》
56  青枫飒飒雨凄凄，秋色遥看入楚迷。谁向孤舟怜逐客？白云相送大江西。——明代·李攀龙《送明卿之江西》
57  无机成旅逸，中夜上江楼。云尽月如练，水凉风似秋。 凫声闻梦泽，黛色上昭丘。不远人情在，良宵恨独游。——唐代·欧阳詹《荆南夏夜水楼怀昭丘直上人云梦李莘》
1  学向勤中得，萤窗万卷书。三冬今足用，谁笑腹空虚。——宋代·汪洙《勤学》
2  力学如力耕，勤惰尔自知。但使书种多，会有岁稔时。——宋代·刘过《书院》
3  谪居履在陈，从者有温见。山荒聊可田，钱镈还易办。夷俗多火耕，仿习亦颇便。及兹春未深，数亩犹足佃。岂徒实口腹，且以理荒宴。遗穗及乌雀，贫寡发余羡。出耒在明晨，山寒易霜霰。——明代·王守仁《谪居粮绝请学于农将田南山咏言寄怀》
1  潮水还归海，流人却到吴。相逢问愁苦，泪尽日南珠。闻说金华渡，东连五百滩。全胜若耶好，莫道此行难。猿啸千溪合，松风五月寒。他年一携手，摇艇入新安。——唐代·李白《见京兆韦参军量移东阳二首》
1  官仓老鼠大如斗，见人开仓亦不走。 健儿无粮百姓饥，谁遣朝朝入君口。——唐代·曹邺《官仓鼠》
2  皎皎鸾凤姿，飘飘神仙气。梅生亦何事，来作南昌尉。清风佐鸣琴，寂寞道为贵。一见过所闻，操持难与群。毫挥鲁邑讼，目送瀛洲云。我隐屠钓下，尔当玉石分。无由接高论，空此仰清芬。——唐代·李白《赠瑕丘王少府》
1  孤舟相访至天涯，万转云山路更赊。欲扫柴门迎远客，青苔黄叶满贫家。——唐代·刘长卿《酬李穆见寄》
1  眼见客愁愁不醒，无赖春色到江亭。即遣花开深造次，便觉莺语太丁宁。——唐代·杜甫《绝句漫兴九首·其九》
1  丽宇芳林对高阁，新装艳质本倾城。映户凝娇乍不进，出帷含态笑相迎。妖姬脸似花含露，玉树流光照后庭。花开花落不长久，落红满地归寂中。——南北朝·陈叔宝《玉树后庭花》
2  御柳如丝映九重，凤凰窗映绣芙蓉。景阳楼畔千条路，一面新妆待晓风。——唐代·温庭筠《杨柳枝》
3  小小生金屋，盈盈在紫微。山花插宝髻，石竹绣罗衣。每出深宫里，常随步辇归。只愁歌舞散，化作彩云飞。柳色黄金嫩，梨花白雪香。玉楼巢翡翠，金殿锁鸳鸯。选妓随雕辇，征歌出洞房。宫中谁第一，飞燕在昭阳。卢橘为秦树，蒲桃出汉宫。烟花宜落日，丝管醉春风。笛奏龙吟水，箫鸣凤下空。君王多乐事，还与万方同。玉树春归日，金宫乐事多。后庭朝未入，轻辇夜相过。笑出花间语，娇来竹下歌。莫教明月去，留著醉嫦娥。绣户香风暖，纱窗曙色新。宫花争笑日，池草暗生春。绿树闻歌鸟，青楼见舞人。昭阳桃李月，罗绮自相亲。今日明光里，还须结伴游。春风开紫殿，天乐下朱楼。艳舞全知巧，娇歌半欲羞。更怜花月夜，宫女笑藏钩。寒雪梅中尽，春风柳上归。宫莺娇欲醉，檐燕语还飞。迟日明歌席，新花艳舞衣。晚来移彩仗，行乐泥光辉。水绿南薰殿，花红北阙楼。莺歌闻太液，凤吹绕瀛洲。素女鸣珠佩，天人弄彩球。今朝风日好，宜入未央游。——唐代·李白《宫中行乐词八首》
4  连昌宫中满宫竹，岁久无人森似束。又有墙头千叶桃，风动落花红蔌蔌。宫边老翁为余泣，小年进食曾因入。上皇正在望仙楼，太真同凭阑干立。楼上楼前尽珠翠，炫转荧煌照天地。归来如梦复如痴，何暇备言宫里事。初过寒食一百六，店舍无烟宫树绿。夜半月高弦索鸣，贺老琵琶定场屋。力士传呼觅念奴，念奴潜伴诸郎宿。须臾觅得又连催，特敕街中许然烛。春娇满眼睡红绡，掠削云鬟旋装束。飞上九天歌一声，二十五郎吹管逐。逡巡大遍凉州彻，色色龟兹轰录续。李谟擫笛傍宫墙，偷得新翻数般曲。平明大驾发行宫，万人歌舞涂路中。百官队仗避岐薛，杨氏诸姨车斗风。明年十月东都破，御路犹存禄山过。驱令供顿不敢藏，万姓无声泪潜堕。两京定后六七年，却寻家舍行宫前。庄园烧尽有枯井，行宫门闭树宛然。尔后相传六皇帝，不到离宫门久闭。往来年少说长安，玄武楼成花萼废。去年敕使因斫竹，偶值门开暂相逐。荆榛栉比塞池塘，狐兔骄痴缘树木。舞榭欹倾基尚在，文窗窈窕纱犹绿。尘埋粉壁旧花钿，乌啄风筝碎珠玉。上皇偏爱临砌花，依然御榻临阶斜。蛇出燕巢盘斗栱，菌生香案正当衙。寝殿相连端正楼，太真梳洗楼上头。晨光未出帘影黑，至今反挂珊瑚钩。指似傍人因恸哭，却出宫门泪相续。自从此后还闭门，夜夜狐狸上门屋。我闻此语心骨悲，太平谁致乱者谁。翁言野父何分别，耳闻眼见为君说。姚崇宋璟作相公，劝谏上皇言语切。燮理阴阳禾黍丰，调和中外无兵戎。长官清平太守好，拣选皆言由相公。开元之末姚宋死，朝廷渐渐由妃子。禄山宫里养作儿，虢国门前闹如市。弄权宰相不记名，依稀忆得杨与李。庙谟颠倒四海摇，五十年来作疮痏。今皇神圣丞相明，诏书才下吴蜀平。官军又取淮西贼，此贼亦除天下宁。年年耕种宫前道，今年不遣子孙耕。老翁此意深望幸，努力庙谋休用兵。——唐代·元稹《连昌宫词》
5  绛帻鸡人送晓筹，尚衣方进翠云裘。九天阊阖开宫殿，万国衣冠拜冕旒。日色才临仙掌动，香烟欲傍衮龙浮。朝罢须裁五色诏，佩声归向凤池头。——唐代·王维《和贾舍人早朝大明宫之作》
6  博山炯炯吐香雾，红烛引至更衣处。夜如何其夜漫漫，邻鸡未鸣寒雁度。庭前雪压松桂丛，廊下点点悬纱笼。满堂醉客争笑语，嘈囋琵琶青幕中。——唐代·刘禹锡《更衣曲》
7  龙槛沉沉水殿清，禁门深掩断人声。吴王宴罢满宫醉，日暮水漂花出城。——唐代·李商隐《吴宫》
8  茂苑城如画，阊门瓦欲流。还依水光殿，更起月华楼。 侵夜鸾开镜，迎冬雉献裘。从臣皆半醉，天子正无愁。——唐代·李商隐《陈后宫》
9  一闭昭阳春又春。夜寒宫漏永，梦君恩。卧思陈事暗销魂。罗衣湿，红袂有啼痕。歌吹隔重阍。绕亭芳草绿，倚长门。万般惆怅向谁论？凝情立，宫殿欲黄昏。——唐代·韦庄《小重山·一闭昭阳春又春》
10  凤辇寻春半醉回，仙娥进水御帘开。 牡丹花笑金钿动，传奏吴兴紫笋来。——唐代·张文规《湖州贡焙新茶》
11  柳色黄金嫩，梨花白雪香。玉楼巢翡翠，金殿锁鸳鸯。选妓随雕辇，征歌出洞房。宫中谁第一，飞燕在昭阳。——唐代·李白《宫中行乐词八首·其二》
12  四郊飞雪暗云端，唯此宫中落旋干。绿树碧檐相掩映，无人知道外边寒。长生秘殿倚青苍，拟敌金庭不死乡。无奈逝川东去急，秦陵松柏满残阳。——唐代·吴融《华清宫二首》
1  寥落古行宫，宫花寂寞红。白头宫女在，闲坐说玄宗。——唐代·元稹《行宫》
2  纱窗日落渐黄昏，金屋无人见泪痕。 寂寞空庭春欲晚，梨花满地不开门。——唐代·刘方平《春怨》
3  玉阶生白露，夜久侵罗袜。却下水晶帘，玲珑望秋月。——唐代·李白《玉阶怨》
4  昨夜风开露井桃，未央前殿月轮高。 平阳歌舞新承宠，帘外春寒赐锦袍。——唐代·王昌龄《春宫曲》
5  故国三千里，深宫二十年。一声何满子，双泪落君前。——唐代·张祜《宫词·故国三千里》
6  泪湿罗巾梦不成，夜深前殿按歌声。 红颜未老恩先断，斜倚薰笼坐到明。——唐代·白居易《后宫词》
7  寂寂花时闭院门，美人相并立琼轩。 含情欲说宫中事，鹦鹉前头不敢言。——唐代·朱庆馀《宫词》
8  新裂齐纨素，皎洁如霜雪。裁为合欢扇，团团似明月。出入君怀袖，动摇微风发。常恐秋节至，凉飙夺炎热。弃捐箧笥中，恩情中道绝。——两汉·班婕妤《怨歌行》
9  桂叶双眉久不描，残妆和泪污红绡。长门尽日无梳洗，何必珍珠慰寂寥。——唐代·江采萍《谢赐珍珠》
10  早被婵娟误，欲妆临镜慵。承恩不在貌，教妾若为容。 风暖鸟声碎，日高花影重。年年越溪女，相忆采芙蓉。——唐代·杜荀鹤《春宫怨》
11  禁门宫树月痕过，媚眼惟看宿鹭窠。斜拔玉钗灯影畔，剔开红焰救飞蛾。——唐代·张祜《赠内人》
12  长乐宫连上苑春，玉楼金殿艳歌新。 君门一入无由出，唯有宫莺得见人。——唐代·顾况《宫词》
13  上阳人，上阳人，红颜暗老白发新。绿衣监使守宫门，一闭上阳多少春。玄宗末岁初选入，入时十六今六十。同时采择百余人，零落年深残此身。忆昔吞悲别亲族，扶入车中不教哭。皆云入内便承恩，脸似芙蓉胸似玉。未容君王得见面，已被杨妃遥侧目。妒令潜配上阳宫，一生遂向空房宿。宿空房，秋夜长，夜长无寐天不明。耿耿残灯背壁影，萧萧暗雨打窗声。春日迟，日迟独坐天难暮。宫莺百啭愁厌闻，梁燕双栖老休妒。莺归燕去长悄然，春往秋来不记年。唯向深宫望明月，东西四五百回圆。今日宫中年最老，大家遥赐尚书号。小头鞵履窄衣裳，青黛点眉眉细长。外人不见见应笑，天宝末年时世妆。上阳人，苦最多。 　少亦苦，老亦苦，少苦老苦两如何！君不见昔时吕向美人赋，又不见今日上阳白发歌！——唐代·白居易《上阳白发人》
14  金井梧桐秋叶黄，珠帘不卷夜来霜。熏笼玉枕无颜色，卧听南宫清漏长。高殿秋砧响夜阑，霜深犹忆御衣寒。银灯青琐裁缝歇，还向金城明主看。奉帚平明金殿开，且将团扇共徘徊。玉颜不及寒鸦色，犹带昭阳日影来。真成薄命久寻思，梦见君王觉后疑。火照西宫知夜饮，分明复道奉恩时。长信宫中秋月明，昭阳殿下捣衣声。白露堂中细草迹，红罗帐里不胜情。——唐代·王昌龄《长信秋词五首》
15  小苑莺歌歇，长门蝶舞多。眼看春又去，翠辇不曾过。——唐代·令狐楚《思君恩》
16  十二楼中尽晓妆，望仙楼上望君王。锁衔金兽连环冷，水滴铜龙昼漏长。云髻罢梳还对镜，罗衣欲换更添香。遥窥正殿帘开处，袍袴宫人扫御床。——唐代·薛逢《宫词》
17  天回北斗挂西楼，金屋无人萤火流。月光欲到长门殿，别作深宫一段愁。桂殿长愁不记春，黄金四屋起秋尘。夜悬明镜青天上，独照长门宫里人。——唐代·李白《长门怨二首》
18  西宫夜静百花香，欲卷珠帘春恨长。斜抱云和深见月，朦胧树色隐昭阳。——唐代·王昌龄《西宫春怨》
19  玉楼天半起笙歌，风送宫嫔笑语和。月殿影开闻夜漏，水晶帘卷近秋河。——唐代·顾况《宫词五首·其二》
20  洞房深，画屏灯照，山色凝翠沉沉。听夜雨冷滴芭蕉，惊断红窗好梦，龙烟细飘绣衾。辞恩久归长信，凤帐萧疏，椒殿闲扇。辇路苔侵。绣帘垂，迟迟漏传丹禁舜华偷悴，翠鬟羞整，愁坐望处，金舆渐远，何时彩仗重临？正消魂，梧桐又移翠阴。——唐代·杜牧《八六子·洞房深》
21  君恩如水向东流，得宠忧移失宠愁。莫向尊前奏花落，凉风只在殿西头。——唐代·李商隐《宫辞》
22  柳色参差掩画楼，晓莺啼送满宫愁。年年花落无人见，空逐春泉出御沟。——唐代·司马扎《宫怨》
23  雨滴长门秋夜长，愁心和雨到昭阳。 泪痕不学君恩断，拭却千行更万行。 宫殿沈沈月欲分，昭阳更漏不堪闻。 珊瑚枕上千行泪，不是思君是恨君。 蝉鬓慵梳倚帐门，蛾眉不扫惯承恩。 旁人未必知心事，一面残妆空泪痕。——唐代·刘皂《长门怨三首》
24  蓬莱正殿压金鳌，红日初生碧海涛。闲著五门遥北望，柘黄新帕御床高。殿前传点各依班，召对西来八诏蛮。上得青花龙尾道，侧身偷觑正南山。龙烟日暖紫瞳瞳，宣政门当玉殿风。五刻阁前卿相出，下帘声在半天中。白玉窗前起草臣，樱桃初赤赐尝新。殿头传语金阶远，只进词来谢圣人。内人对御叠花笺，绣坐移来玉案边。红蜡烛前呈草本，平明舁出阁门宣。千牛仗下放朝初，玉案傍边立起居。每日进来金凤纸，殿头无事不多书。延英引对碧衣郎，江砚宣毫各别床。天子下帘亲考试，宫人手里过茶汤。未明开著九重关，金画黄龙五色幡。直到银台排仗合，圣人三殿对西番。少年天子重边功，亲到凌烟画阁中。教觅勋臣写图本，长将殿里作屏风。丹凤楼门把火开，五云金辂下天来。阶前走马人宣尉，天子南郊一宿回。楼前立仗看宣赦，万岁声长拜舞齐。日照彩盘高百尺，飞仙争上取金鸡。集贤殿里图书满，点勘头边御印同。真迹进来依数字，别收锁在玉函中。秘殿清斋刻漏长，紫微宫女夜焚香。拜陵日近公卿发，卤簿分头入太常。新调白马怕鞭声，供奉骑来绕殿行。为报诸王侵早入，隔门催进打球名。对御难争第一筹，殿前不打背身球。内人唱好龟兹急，天子鞘回过玉楼。新衫一样殿头黄，银带排方獭尾长。总把玉鞭骑御马，绿鬃红额麝香香。罗衫叶叶绣重重，金凤银鹅各一丛。每遍舞时分两向，太平万岁字当中。鱼藻宫中锁翠娥，先皇行处不曾过。如今池底休铺锦，菱角鸡头积渐多。殿前明日中和节，连夜琼林散舞衣。传报所司分蜡烛，监开金锁放入归。五更三点索金车，尽放宫人出看花。仗下一时催立马，殿头先报内园家。城东北面望云楼，半下珠帘半上钩。骑马行人长远过，恐防天子在楼头。射生宫女宿红妆，把得新弓各自张。临上马时齐赐酒，男儿跪拜谢君王。新秋白兔大于拳，红耳霜毛趁草眠。天子不教人射杀，玉鞭遮到马蹄前。内鹰笼脱解红绦，斗胜争飞出手高。直上青云还却下，一双金爪掬花毛。竞渡船头掉采旗，两边溅水湿罗衣。池东争向池西岸，先到先书上字归。灯前飞入玉阶虫，未卧常闻半夜钟。看著中元斋日到，自盘金线绣真容。红灯睡里唤春云，云上三更直宿分。金砌雨来行步滑，两人抬起隐花裙。一时起立吹箫管，得宠人来满殿迎。整顿衣裳皆著却，舞头当拍第三声。琵琶先抹六么头，小管丁宁侧调愁。半夜美人双唱起，一声声出凤凰楼。春池日暖少风波，花里牵船水上歌。遥索剑南新样锦，东宫先钓得鱼多。十三初学擘箜篌，弟子名中被点留。昨日教坊新进入，并房宫女与梳头。红蛮杆拨贴胸前，移坐当头近御筵。用力独弹金殿响，凤凰飞下四条弦。春风吹雨洒旗竿，得出深宫不怕寒。夸道自家能走马，团中横过觅人看。粟金腰带象牙锥，散插红翎玉突枝。旋猎一边还引马，归来鸡兔绕鞍垂。云驳花骢各试行，一般毛色一般缨。殿前来往重骑过，欲得君王别赐名。每夜停灯熨御衣，银熏笼底火霏霏。遥听帐里君王觉，上直钟声始得归。因吃樱桃病放归，三年著破旧罗衣。内中人识从来去，结得金花上贵妃。欲迎天子看花去，下得金阶却悔行。恐见失恩人旧院，回来忆著五弦声。往来旧院不堪修，近敕宣徽别起楼。闻有美人新进入，六宫未见一时愁。自夸歌舞胜诸人，恨未承恩出内频。连夜宫中修别院，地衣帘额一时新。闷来无处可思量，旋下金阶旋忆床。收得山丹红蕊粉，镜前洗却麝香黄。蜂须蝉翅薄松松，浮动搔头似有风。一度出时抛一遍，金条零落满函中。合暗报来门锁了，夜深应别唤笙歌。房房下著珠帘睡，月过金阶白露多。御厨不食索时新，每见花开即苦春。白日卧多娇似病，隔帘教唤女医人。丛丛洗手绕金盆，旋拭红巾入殿门。众里遥抛新摘子，在前收得便承恩。御池水色春来好，处处分流白玉渠。密奏君王知入月，唤人相伴洗裙裾。移来女乐部头边，新赐花檀木五弦。缏得红罗手帕子，中心细画一双蝉。新晴草色绿温暾，山雪初消渐出浑。今日踏青归校晚，传声留著望春门。两楼相换珠帘额，中尉明朝设内家。一样金盘五千面，红酥点出牡丹花。尽送春来出内家，记巡传把一枝花。散时各自烧红烛，相逐行归不上车。家常爱著旧衣裳，空插红梳不作妆。忽地下阶裙带解，非时应得见君王。别敕教歌不出房，一声一遍奏君王。再三博士留残拍，索向宣徽作彻章。行中第一争先舞，博士傍边亦被欺。忽觉管弦偷破拍，急翻罗袖不教知。私缝黄帔舍钗梳，欲得金仙观里居。近被君王知识字，收来案上检文书。月冷江清近猎时，玉阶金瓦雪澌澌。浴堂门外抄名入，公主家人谢面脂。未承恩泽一家愁，乍到宫中忆外头。求守管弦声款逐，侧商调里唱伊州。东风泼火雨新休，舁尽春泥扫雪沟。走马犊车当御路，汉阳宫主进鸡球。风帘水阁压芙蓉，四面钩栏在水中。避热不归金殿宿，秋河织女夜妆红。圣人生日明朝是，私地教人属内监。自写金花红榜子，前头先进凤凰衫。避暑昭阳不掷卢，井边含水喷鸦雏。内中数日无呼唤，拓得滕王蛱蝶图。内宴初秋入二更，殿前灯火一天明。中宫传旨音声散，诸院门开触处行。玉蝉金雀三层插，翠髻高丛绿鬓虚。舞处春风吹落地，归来别赐一头梳。树叶初成鸟护窠，石榴花里笑声多。众中遗却金钗子，拾得从他要赎么。小殿初成粉未乾，贵妃姊妹自来看。为逢好日先移入，续向街西索牡丹。内人相续报花开，准拟君王便看来。逢着五弦琴绣袋，宜春院里按歌回。巡吹慢遍不相和，暗数看谁曲校多。明日梨花园里见，先须逐得内家歌。黄金合里盛红雪，重结香罗四出花。一一傍边书敕字，中官送与大臣家。未明东上阁门开，排仗声从后殿来。阿监两边相对立，遥闻索马一时回。宫人早起笑相呼，不识阶前扫地夫。乞与金钱争借问，外头还似此间无。小随阿姊学吹笙，见好君王赐与名。夜拂玉床朝把镜，黄金殿外不教行。日高殿里有香烟，万岁声长动九天。妃子院中初降诞，内人争乞洗儿钱。宫花不共外花同，正月长生一半红。供御樱桃看守别，直无鸦鹊到园中。殿前铺设两边楼，寒食宫人步打球。一半走来争跪拜，上棚先谢得头筹。太仪前日暖房来，嘱向朝阳乞药栽。敕赐一窠红踯躅，谢恩未了奏花开。御前新赐紫罗襦，步步金阶上软舆。宫局总来为喜乐，院中新拜内尚书。鹦鹉谁教转舌关，内人手里养来奸。语多更觉承恩泽，数对君王忆陇山。分朋闲坐赌樱桃，收却投壶玉腕劳。各把沈香双陆子，局中斗累阿谁高。禁寺红楼内里通，笙歌引驾夹城东。裹头宫监堂前立，手把牙鞘竹弹弓。春风院院落花堆，金锁生衣掣不开。更筑歌台起妆殿，明朝先进画图来。舞来汗湿罗衣彻，楼上人扶下玉梯。归到院中重洗面，金花盆里泼银泥。宿妆残粉未明天，总立昭阳花树边。寒食内人长白打，库中先散与金钱。众中偏得君王笑，偷把金箱笔砚开。书破红蛮隔子上，旋推当直美人来。教遍宫娥唱遍词，暗中头白没人知。楼中日日歌声好，不问从初学阿谁。青楼小妇砑裙长，总被抄名入教坊。春设殿前多队舞，朋头各自请衣裳。水中芹叶土中花，拾得还将避众家。总待别人般数尽，袖中拈出郁金芽。玉箫改调筝移柱，催换红罗绣舞筵。未戴柘枝花帽子，两行宫监在帘前。窗窗户户院相当，总有珠帘玳瑁床。虽道君王不来宿，帐中长是炷牙香。雨入珠帘满殿凉，避风新出玉盆汤。内人恐要秋衣着，不住熏笼换好香。金吾除夜进傩名，画袴朱衣四队行。院院烧灯如白日，沈香火底坐吹笙。树头树底觅残红，一片西飞一片东。自是桃花贪结子，错教人恨五更风。金殿当头紫阁重，仙人掌上玉芙蓉。太平天子朝迎日，五色云车驾六龙。鸳鸯瓦上瞥然声，昼寝宫娥梦里惊。元是我王金弹子，海棠花下打流莺。忽地金舆向月陂，内人接著便相随。却回龙武军前过，当处教开卧鸭池。画作天河刻作牛，玉梭金镊采桥头。每年宫里穿针夜，敕赐诸亲乞巧楼。春来睡困不梳头，懒逐君王苑北游。暂向玉花阶上坐，簸钱赢得两三筹。步行送入长门里，不许来辞旧院花。只恐他时身到此，乞恩求赦放还家。缣罗不著索轻容，对面教人染退红。衫子成来一遍出，明朝半片在园中。弹棋玉指两参差，背局临虚斗著危。先打角头红子落，上三金字半边垂。后宫宫女无多少，尽向园中笑一团。舞蝶落花相觅著，春风共语亦应难。宛转黄金白柄长，青荷叶子画鸳鸯。把来不是呈新样，欲进微风到御床。供御香方加减频，水沈山麝每回新。内中不许相传出，已被医家写与人。药童食后送云浆，高殿无风扇少凉。每到日中重掠鬓，衩衣骑马绕宫廊。——唐代·王建《宫词一百首》
1  呦呦鹿鸣，食野之苹。我有嘉宾，鼓瑟吹笙。吹笙鼓簧，承筐是将。人之好我，示我周行。呦呦鹿鸣，食野之蒿。我有嘉宾，德音孔昭。视民不恌，君子是则是效。我有旨酒，嘉宾式燕以敖。呦呦鹿鸣，食野之芩。我有嘉宾，鼓瑟鼓琴。鼓瑟鼓琴，和乐且湛。我有旨酒，以燕乐嘉宾之心。——先秦·佚名《小雅·鹿鸣》
2  弯弯月出挂城头，城头月出照凉州。凉州七里十万家，胡人半解弹琵琶。琵琶一曲肠堪断，风萧萧兮夜漫漫。河西幕中多故人，故人别来三五春。花门楼前见秋草，岂能贫贱相看老。一生大笑能几回，斗酒相逢须醉倒。——唐代·岑参《凉州馆中与诸判官夜集》
3  置酒高殿上，亲交从我游。中厨办丰膳，烹羊宰肥牛。秦筝何慷慨，齐瑟和且柔。阳阿奏奇舞，京洛出名讴。乐饮过三爵，缓带倾庶羞。主称千金寿，宾奉万年酬。久要不可忘，薄终义所尤。谦谦君子德，磬折欲何求。惊风飘白日，光景驰西流。盛时不再来，百年忽我遒。生存华屋处，零落归山丘。先民谁不死，知命复何忧？——魏晋·曹植《箜篌引》
4  南有嘉鱼，烝然罩罩。君子有酒，嘉宾式燕以乐。南有嘉鱼，烝然汕汕。君子有酒，嘉宾式燕以衎。南有樛木，甘瓠累之。君子有酒，嘉宾式燕绥之。翩翩者鵻，烝然来思。君子有酒，嘉宾式燕又思。——先秦·佚名《南有嘉鱼》
5  今日良宴会，欢乐难具陈。弹筝奋逸响，新声妙入神。令德唱高言，识曲听其真。齐心同所愿，含意俱未申。人生寄一世，奄忽若飙尘。何不策高足，先据要路津。无为守穷贱，坎坷长苦辛。——两汉·佚名《今日良宴会》
6  主人有酒欢今夕，请奏鸣琴广陵客。月照城头乌半飞，霜凄万树风入衣。铜炉华烛烛增辉，初弹渌水后楚妃。一声已动物皆静，四座无言星欲稀。清淮奉使千馀里，敢告云山从此始。——唐代·李颀《琴歌》
7  湛湛露斯，匪阳不晞。厌厌夜饮，不醉无归。湛湛露斯，在彼丰草。厌厌夜饮，在宗载考。湛湛露斯，在彼杞棘。显允君子，莫不令德。其桐其椅，其实离离。岂弟君子，莫不令仪。——先秦·佚名《湛露》
8  蓼彼萧斯，零露湑兮。既见君子，我心写兮。燕笑语兮，是以有誉处兮。蓼彼萧斯，零露瀼瀼。既见君子，为龙为光。其德不爽，寿考不忘。蓼彼萧斯，零露泥泥。既见君子，孔燕岂弟。宜兄宜弟，令德寿岂。蓼彼萧斯，零露浓浓。既见君子，鞗革忡忡。和鸾雍雍，万福攸同。——先秦·佚名《蓼萧》
9  鱼丽于罶，鲿鲨。君子有酒，旨且多。鱼丽于罶，鲂鳢。君子有酒，多且旨。鱼丽于罶，鰋鲤。君子有酒，旨且有。物其多矣，维其嘉矣！物其旨矣，维其偕矣！物其有矣，维其时矣！——先秦·佚名《鱼丽》
10  意气骄满路，鞍马光照尘。借问何为者，人称是内臣。朱绂皆大夫，紫绶或将军。夸赴军中宴，走马去如云。尊罍溢九酝，水陆罗八珍。果擘洞庭橘，脍切天池鳞。食饱心自若，酒酣气益振。是岁江南旱，衢州人食人。——唐代·白居易《轻肥》
11  人生何处不离群？世路干戈惜暂分。雪岭未归天外使，松州犹驻殿前军。座中醉客延醒客，江上晴云杂雨云。美酒成都堪送老，当垆仍是卓文君。——唐代·李商隐《杜工部蜀中离席》
12  其一步登北邙阪，遥望洛阳山。洛阳何寂寞，宫室尽烧焚。垣墙皆顿擗，荆棘上参天。不见旧耆老，但睹新少年。侧足无行径，荒畴不复田。游子久不归，不识陌与阡。中野何萧条，千里无人烟。念我平常居，气结不能言。其二清时难屡得，嘉会不可常。天地无终极，人命若朝霜。愿得展嬿婉，我友之朔方。亲昵并集送，置酒此河阳。中馈岂独薄？宾饮不尽觞。爱至望苦深，岂不愧中肠？山川阻且远，别促会日长。愿为比翼鸟，施翮起高翔。——魏晋·曹植《送应氏二首》
13  彤弓弨兮，受言藏之。我有嘉宾，中心贶之。钟鼓既设，一朝飨之。彤弓弨兮，受言载之。我有嘉宾，中心喜之。钟鼓既设，一朝右之。彤弓弨兮，受言櫜之。我有嘉宾，中心好之。钟鼓既设，一朝酬之。——先秦·佚名《彤弓》
14  楚楚者茨，言抽其棘。自昔何为，我艺黍稷。我黍与与，我稷翼翼。我仓既盈，我庾维亿。以为酒食，以享以祀。以妥以侑，以介景福。济济跄跄，絜尔牛羊，以往烝尝。或剥或亨，或肆或将。祝祭于祊，祀事孔明。先祖是皇，神保是飨。孝孙有庆，报以介福，万寿无疆。执爨踖踖，为俎孔硕。或燔或炙，君妇莫莫。为豆孔庶，为宾为客。献酬交错，礼仪卒度，笑语卒获。神保是格，报以介福，万寿攸酢。我孔戁矣，式礼莫愆。工祝致告，徂赉孝孙。苾芬孝祀，神嗜饮食。卜尔百福，如几如式。既齐既稷，既匡既敕。永锡尔极，时万时亿。礼仪既备，钟鼓既戒。孝孙徂位，工祝致告。神具醉止，皇尸载起。钟鼓送尸，神保聿归。诸宰君妇，废彻不迟。诸父兄弟，备言燕私。乐具入奏，以绥后禄。尔肴既将，莫怨具庆。既醉既饱，小大稽首。神嗜饮食，使君寿考。孔惠孔时，维其尽之。子子孙孙，勿替引之。——先秦·佚名《楚茨》
15  西施谩道浣春纱，碧玉今时斗丽华。眉黛夺将萱草色，红裙妒杀石榴花。新歌一曲令人艳，醉舞双眸敛鬓斜。 谁道五丝能续命，却令今日死君家。——唐代·万楚《五日观妓》
16  兵卫森画戟，宴寝凝清香。海上风雨至，逍遥池阁凉。烦疴近消散，嘉宾复满堂。自惭居处崇，未睹斯民康。理会是非遣，性达形迹忘。鲜肥属时禁，蔬果幸见尝。俯饮一杯酒，仰聆金玉章。神欢体自轻，意欲凌风翔。吴中盛文史，群彦今汪洋。方知大藩地，岂曰财赋强。——唐代·韦应物《郡斋雨中与诸文士燕集》
17  宾之初筵，左右秩秩。笾豆有楚，殽核维旅。酒既和旨，饮酒孔偕。钟鼓既设，举酬逸逸。大侯既抗，弓矢斯张。射夫既同，献尔发功。发彼有的，以祈尔爵。籥舞笙鼓，乐既和奏。烝衎烈祖，以洽百礼。百礼既至，有壬有林。锡尔纯嘏，子孙其湛。其湛曰乐，各奏尔能。宾载手仇，室人入又。酌彼康爵，以奏尔时。宾之初筵，温温其恭。其未醉止，威仪反反。曰既醉止，威仪幡幡。舍其坐迁，屡舞仙仙。其未醉止，威仪抑抑。曰既醉止，威仪怭怭。是曰既醉，不知其秩。宾既醉止，载号载呶。乱我笾豆，屡舞僛々。是曰既醉，不知其邮。侧弁之俄，屡舞傞傞。既醉而出，并受其福。醉而不出，是谓伐德。饮酒孔嘉，维其令仪。凡此饮酒，或醉或否。既立之监，或佐之史。彼醉不臧，不醉反耻。式勿从谓，无俾大怠。匪言勿言，匪由勿语。由醉之言，俾出童羖。三爵不识，矧敢多又。——先秦·佚名《宾之初筵》
18  有頍者弁，实维伊何？尔酒既旨，尔肴既嘉。岂伊异人？兄弟匪他。茑与女萝，施于松柏。未见君子，忧心奕奕；既见君子，庶几说怿。有頍者弁，实维何期？尔酒既旨，尔肴既时。岂伊异人？兄弟具来。茑与女萝，施于松上。未见君子，忧心怲怲；既见君子，庶几有臧。有頍者弁，实维在首。尔酒既旨，尔肴既阜。岂伊异人？兄弟甥舅。如彼雨雪，先集维霰。死丧无日，无几相见。乐酒今夕，君子维宴。——先秦·佚名《頍弁》
19  敦彼行苇，牛羊勿践履。方苞方体，维叶泥泥。戚戚兄弟，莫远具尔。或肆之筵，或授之几。肆筵设席，授几有缉御。或献或酢，洗爵奠斝。醓醢以荐，或燔或炙。嘉肴脾臄，或歌或咢。敦弓既坚，四鍭既钧，舍矢既均，序宾以贤。敦弓既句，既挟四鍭。四鍭如树，序宾以不侮。曾孙维主，酒醴维醹，酌以大斗，以祈黄耇。黄耇台背，以引以翼。寿考维祺，以介景福。——先秦·佚名《行苇》
20  行止皆无地，招寻独有君。酒中堪累月，身外即浮云。露白宵钟彻，风清晓漏闻。坐携馀兴往，还似未离群。——唐代·杜审言《秋夜宴临津郑明府宅》
21  九春开上节，千门敞夜扉。兰灯吐新焰，桂魄朗圆辉。送酒惟须满，流杯不用稀。务使霞浆兴，方乘泛洛归。——唐代·武则天《早春夜宴》
22  盖将军，真丈夫。行年三十执金吾，身长七尺颇有须。玉门关城迥且孤，黄沙万里白草枯。南邻犬戎北接胡，将军到来备不虞。五千甲兵胆力粗，军中无事但欢娱。暖屋绣帘红地炉，织成壁衣花氍毹。灯前侍婢泻玉壶，金铛乱点野酡酥。紫绂金章左右趋，问著只是苍头奴。美人一双闲且都，朱唇翠眉映明矑。清歌一曲世所无，今日喜闻凤将雏。可怜绝胜秦罗敷，使君五马谩踟蹰。野草绣窠紫罗襦，红牙缕马对樗蒱。玉盘纤手撒作卢，众中夸道不曾输。枥上昂昂皆骏驹，桃花叱拨价最殊。骑将猎向城南隅，腊日射杀千年狐。我来塞外按边储，为君取醉酒剩沽。醉争酒盏相喧呼，忽忆咸阳旧酒徒。——唐代·岑参《玉门关盖将军歌》
23  有客有客，亦白其马。有萋有且，敦琢其旅。有客宿宿，有客信信。言授之絷，以絷其马。薄言追之，左右绥之。既有淫威，降福孔夷。——先秦·佚名《周颂·有客》
24  垂杨叶老莺哺儿，残丝欲断黄蜂归。绿鬓年少金钗客，缥粉壶中沉琥珀。花台欲暮春辞去，落花起作回风舞。 榆荚相催不知数，沈郎青钱夹城路。——唐代·李贺《残丝曲》
25  青蛾皓齿在楼船，横笛短箫悲远天。春风自信牙樯动，迟日徐看锦缆牵。鱼吹细浪摇歌扇，燕蹴飞花落舞筵。不有小舟能荡桨，百壶那送酒如泉？——唐代·杜甫《城西陂泛舟》
26  东壁图书府，西园翰墨林。诵诗闻国政，讲易见天心。位窃和羹重，恩叨醉酒深。缓歌春兴曲，情竭为知音。——唐代·张说《恩制赐食于丽正殿书院宴赋得林字》
27  酒泉太守能剑舞，高堂置酒夜击鼓。胡笳一曲断人肠，座上相看泪如雨。琵琶长笛曲相和，羌儿胡雏齐唱歌。浑炙犁牛烹野驼，交河美酒归叵罗。三更醉后军中寝，无奈秦山归梦何。——唐代·岑参《酒泉太守席上醉后作》
28  天官动将星，汉上柳条青。万里鸣刁斗，三军出井陉。忘身辞凤阙，报国取龙庭。岂学书生辈，窗间老一经。——唐代·王维《送赵都督赴代州得青字》
29  野兴城中发，朝英物外求。情悬朱绂望，契动赤泉游。海燕巢书阁，山鸡舞画楼。雨余清晚夏，共坐北岩幽。径转危峰逼，桥回缺岸妨。玉泉移酒味，石髓换粳香。绾雾青丝弱，牵风紫蔓长。犹言宴乐少，别向後池塘。携琴绕碧沙，摇笔弄青霞。杜若幽庭草，芙蓉曲沼花。宴游成野客，形胜得山家。往往留仙步，登攀日易斜。攒石当轩倚，悬泉度牖飞。鹿麛冲妓席，鹤子曳童衣。园果尝难遍，池莲摘未稀。卷帘唯待月，应在醉中归。赏玩期他日，高深爱此时。池分八水背，峰作九山疑。地静鱼偏逸，人闲鸟欲欺。青溪留别兴，更与白云期。——唐代·杜审言《和韦承庆过义阳公主山池五首》
30  东望望春春可怜，更逢晴日柳含烟。宫中下见南山尽，城上平临北斗悬。细草偏承回辇处，轻花微落奉觞前。宸游对此欢无极，鸟哢声声入管弦。——唐代·苏颋《奉和春日幸望春宫应制》
31  今日乐上乐，相从步云衢。天公出美酒，河伯出鲤鱼。青龙前铺席，白虎持榼壶。南斗工鼓瑟，北斗吹笙竽。妲娥垂明珰，织女奉瑛琚。苍霞扬东讴，清风流西歈。垂露成帏幄，奔星扶轮舆。——两汉·佚名《艳歌》
32  长钗坠发双蜻蜓，碧尽山斜开画屏。虬须公子五侯客，一饮千钟如建瓴。鸾咽奼唱圆无节，眉敛湘烟袖回雪。清夜恩情四座同，莫令沟水东西别。亭亭蜡泪香珠残，暗露晓风罗幕寒。飘飖戟带俨相次，二十四枝龙画竿。裂管萦弦共繁曲，芳樽细浪倾春醁。高楼客散杏花多，脉脉新蟾如瞪目。——唐代·温庭筠《夜宴谣》
33  碧水澄潭映远空，紫云香驾御微风。汉家城阙疑天上，秦地山川似镜中。向浦回舟萍已绿，分林蔽殿槿初红。古来徒奏横汾曲，今日宸游圣藻雄。——唐代·沈佺期《兴庆池侍宴应制》
1  君不见，黄河之水天上来，奔流到海不复回。君不见，高堂明镜悲白发，朝如青丝暮成雪。人生得意须尽欢，莫使金樽空对月。天生我材必有用，千金散尽还复来。烹羊宰牛且为乐，会须一饮三百杯。岑夫子，丹丘生，将进酒，杯莫停。与君歌一曲，请君为我倾耳听。&倾耳听 一作：侧耳听&钟鼓馔玉不足贵，但愿长醉不复醒。&不足贵 一作：何足贵；不复醒 一作：不愿醒/》
2  金樽清酒斗十千，玉盘珍羞直万钱。&羞 通：馐；直 通：值&停杯投箸不能食，拔剑四顾心茫然。欲渡黄河冰塞川，将登太行雪满山。&雪满山 一作：雪暗天&闲来垂钓碧溪上，忽复乘舟梦日边。&碧 一作：坐&行路难！行路难！多歧路，今安在？长风破浪会有时，直挂云帆济沧海。——唐代·李白《行路难·其一》
3  葡萄美酒夜光杯，欲饮琵琶马上催。醉卧沙场君莫笑，古来征战几人回？——唐代·王翰《凉州词二首·其一》
4  昨夜星辰昨夜风，画楼西畔桂堂东。身无彩凤双飞翼，心有灵犀一点通。隔座送钩春酒暖，分曹射覆蜡灯红。嗟余听鼓应官去，走马兰台类转蓬。——唐代·李商隐《无题·昨夜星辰昨夜风》
5  琉璃钟，琥珀浓，小槽酒滴真珠红。烹龙炮凤玉脂泣，罗帏绣幕围香风。吹龙笛，击鼍鼓；皓齿歌，细腰舞。况是青春日将暮，桃花乱落如红雨。劝君终日酩酊醉，酒不到刘伶坟上土。——唐代·李贺《将进酒》
6  轻舸迎上客，悠悠湖上来。当轩对尊酒，四面芙蓉开。——唐代·王维《临湖亭》
7  晚妆初了明肌雪，春殿嫔娥鱼贯列。笙箫吹断水云间，重按霓裳歌遍彻。临春谁更飘香屑？醉拍阑干情味切。归时休放烛光红，待踏马蹄清夜月。——五代·李煜《木兰花·晚妆初了明肌雪》
8  银烛吐青烟，金樽对绮筵。离堂思琴瑟，别路绕山川。明月隐高树，长河没晓天。悠悠洛阳道，此会在何年。——唐代·陈子昂《春夜别友人二首·其一》
9  绿竹半含箨，新梢才出墙。色侵书帙晚，阴过酒樽凉。 雨洗娟娟净，风吹细细香。但令无剪伐，会见拂云长。——唐代·杜甫《严郑公宅同咏竹》
10  拔剑绕残樽，歌终便出门。西风满天雪，何处报人恩。勇死寻常事，轻雠不足论。翻嫌易水上，细碎动离魂。——唐代·齐己《剑客》
11  野幕敞琼筵，羌戎贺劳旋。醉和金甲舞，雷鼓动山川。——唐代·卢纶《和张仆射塞下曲·其四》
12  幡幡瓠叶，采之亨之。君子有酒，酌言尝之。有兔斯首，炮之燔之。君子有酒，酌言献之。有兔斯首，燔之炙之。君子有酒，酌言酢之。有兔斯首，燔之炮之。君子有酒，酌言酬之。——先秦·佚名《瓠叶》
13  小宴追凉散，平桥步月回。笙歌归院落，灯火下楼台。残暑蝉催尽，新秋雁戴来。将何还睡兴，临卧举残杯。——唐代·白居易《宴散》
14  有駜有駜，駜彼乘黄。夙夜在公，在公明明。振振鹭，鹭于下。鼓咽咽，醉言舞。于胥乐兮！有駜有駜，駜彼乘牡。夙夜在公，在公饮酒。振振鹭，鹭于飞。鼓咽咽，醉言归。于胥乐兮！有駜有駜，駜彼乘駽。夙夜在公，在公载燕。自今以始，岁其有。君子有穀，诒孙子。于胥乐兮！——先秦·佚名《鲁颂·有駜》
15  既醉以酒，既饱以德。君子万年，介尔景福。既醉以酒，尔肴既将。君子万年，介尔昭明。昭明有融，高朗令终，令终有俶。公尸嘉告。其告维何？笾豆静嘉。朋友攸摄，摄以威仪。威仪孔时，君子有孝子。孝子不匮，永锡尔类。其类维何？室家之壶。君子万年，永锡祚胤。其胤维何？天被尔禄。君子万年，景命有仆。其仆维何？釐尔女士。釐尔女士，从以孙子。——先秦·佚名《既醉》
16  池馆隳摧古榭荒，此延嘉客会重阳。虽惭老圃秋容淡，且看黄花晚节香。酒味已醇新过熟，蟹螯先实不须霜。年来饮兴衰难强，漫有高吟力尚狂。——宋代·韩琦《九日水阁》
17  今日竹林宴，我家贤侍郎。三杯容小阮，醉后发清狂。船上齐桡乐，湖心泛月归。白鸥闲不去，争拂酒筵飞。刬却君山好，平铺湘水流。巴陵无限酒，醉杀洞庭秋。——唐代·李白《陪侍郎叔游洞庭醉后三首》
18  畴昔通家好，相知无间然。续明催画烛，守岁接长筵。 旧曲梅花唱，新正柏酒传。客行随处乐，不见度年年。——唐代·孟浩然《岁除夜会乐城张少府宅》
19  凫鹥在泾，公尸来燕来宁。尔酒既清，尔肴既馨。公尸燕饮，福禄来成。凫鹥在沙，公尸来燕来宜。尔酒既多，尔肴既嘉。公尸燕饮，福禄来为。凫鹥在渚，公尸来燕来处。尔酒既湑，尔肴伊脯。公尸燕饮，福禄来下。凫鹥在潀，公尸来燕来宗，既燕于宗，福禄攸降。公尸燕饮，福禄来崇。凫鹥在亹，公尸来止熏熏。旨酒欣欣，燔炙芬芬。公尸燕饮，无有后艰。——先秦·佚名《凫鹥》
20  巢父掉头不肯住，东将入海随烟雾。诗卷长留天地间，钓竿欲拂珊瑚树。深山大泽龙蛇远，春寒野阴风景暮。蓬莱织女回云车，指点虚无是归路。自是君身有仙骨，世人那得知其故。惜君只欲苦死留，富贵何如草头露？蔡侯静者意有余，清夜置酒临前除。罢琴惆怅月照席：“几岁寄我空中书？南寻禹穴见李白，道甫问讯今何如！”——唐代·杜甫《送孔巢父谢病归游江东兼呈李白》
21  四弦才罢醉蛮奴，醽醁馀香在翠炉。夜半醒来红蜡短，一枝寒泪作珊瑚。——唐代·皮日休《春夕酒醒》
22  偶圣睹昌期，受恩惭弱质。幸逢良宴会，况是清秋日。 远岫对壶觞，澄澜映簪绂。炮羔备丰膳，集凤调鸣律。 薄劣厕英豪，欢娱忘衰疾。平皋行雁下，曲渚双凫出。 沙岸菊开花，霜枝果垂实。天文见成象，帝念资勤恤。 探道得玄珠，斋心居特室。岂如横汾唱，其事徒骄逸。——唐代·崔元翰《奉和圣制重阳旦日百寮曲江宴示怀》
23  相州昼锦堂厨酝，卫国淇川岸竹萌。二物烦君走分饷，时哉乘兴倒瑶觥。——宋代·姜特立《雅志小饮适宽仲送相州法酝并竹萌同至》
1  少小离家老大回，乡音无改鬓毛衰。无改 一作：未改/》
2  家临九江水，来去九江侧。同是长干人，生小不相识。——唐代·崔颢《长干行·家临九江水》
3  故园黄叶满青苔，梦破城头晓角哀。此夜断肠人不见，起行残月影徘徊。——唐代·顾况《听角思归》
4  楚山不可极，归路但萧条。海色晴看雨，江声夜听潮。剑留南斗近，书寄北风遥。为报空潭橘，无媒寄洛桥。——唐代·祖咏《江南旅情》
1  逢君穆陵路，匹马向桑乾。楚国苍山古，幽州白日寒。城池百战后，耆旧几家残。处处蓬蒿遍，归人掩泪看。——唐代·刘长卿《穆陵关北逢人归渔阳》
2  文人沈亚之，元和七年以书不中第，返归于吴江。吾悲其行，无钱酒以劳，又感沈之勤请，乃歌一解以送之。吴兴才人怨春风，桃花满陌千里红。紫丝竹断骢马小，家住钱塘东复东。白藤交穿织书笈，短策齐裁如梵夹。雄光宝矿献春卿，烟底蓦波乘一叶。春卿拾材白日下，掷置黄金解龙马。携笈归江重入门，劳劳谁是怜君者。吾闻壮夫重心骨，古人三走无摧捽。请君待旦事长鞭，他日还辕及秋律。——唐代·李贺《送沈亚之歌·并序》
1  叶声落如雨，月色白似霜。夜深方独卧，谁为拂尘床。——唐代·白居易《秋夕》
2  居山四望阻，风云竟朝夕。深溪横古树，空岩卧幽石。日出远岫明，鸟散空林寂。兰庭动幽气，竹室生虚白。落花入户飞，细草当阶积。桂酒徒盈樽，故人不在席。日落山之幽，临风望羽客。岩壑澄清景，景清岩壑深。白云飞暮色，绿水激清音。涧户散余彩，山窗凝宿阴。花草共萦映，树石相陵临。独坐对陈榻，无客有鸣琴。寂寂幽山里，谁知无闷心。——隋代·杨素《山斋独坐赠薛内史》
3  向夕问舟子，前程复几多。湾头正堪泊，淮里足风波。——唐代·孟浩然《问舟子》
4  觥船一棹百分空，十岁青春不负公。今日鬓丝禅榻畔，茶烟轻飏落花风。——唐代·杜牧《题禅院》
1  今日清明节，园林胜事偏。晴风吹柳絮，新火起厨烟。 杜草开三径，文章忆二贤。几时能命驾，对酒落花前。——唐代·贾岛《清明日园林寄友人》
2  寄语杨员外，山寒少茯苓。归来稍暄暖，当为劚青冥。翻动神仙窟，封题鸟兽形。兼将老藤杖，扶汝醉初醒。——唐代·杜甫《路逢襄阳杨少府入城戏呈杨员外绾》
1  腐儒碌碌叹无奇，独喜遗编不我欺。白发无情侵老境，青灯有味似儿时。高梧策策传寒意，叠鼓冬冬迫睡期。秋夜渐长饥作祟，一杯山药进琼糜。——宋代·陆游《秋夜读书每以二鼓尽为节》
1  春城无处不飞花，寒食东风御柳斜。 日暮汉宫传蜡烛，轻烟散入五侯家。——唐代·韩翃《寒食》
2  乌啼鹊噪昏乔木，清明寒食谁家哭。风吹旷野纸钱飞，古墓垒垒春草绿。棠梨花映白杨树，尽是死生别离处。冥冥重泉哭不闻，萧萧暮雨人归去。——唐代·白居易《寒食野望吟》
3  二月江南花满枝，他乡寒食远堪悲。贫居往往无烟火，不独明朝为子推。——唐代·孟云卿《寒食》
4  迳直夫何细！桥危可免扶？远山枫外淡，破屋麦边孤。宿草春风又，新阡去岁无。梨花自寒食，进节只愁余。——宋代·杨万里《寒食上冢》
5  近寒食雨草萋萋，著麦苗风柳映堤。等是有家归未得，杜鹃休向耳边啼。——唐代·佚名《杂诗》
6  恻恻轻寒翦翦风，小梅飘雪杏花红。 夜深斜搭秋千索，楼阁朦胧烟雨中。——唐代·韩偓《夜深》
7  佳辰强饮食犹寒，隐几萧条戴鹖冠。春水船如天上坐，老年花似雾中看。娟娟戏蝶过闲幔，片片轻鸥下急湍。云白山青万余里，愁看直北是长安。——唐代·杜甫《小寒食舟中作》
8  烟水初销见万家，东风吹柳万条斜。 大堤欲上谁相伴，马踏春泥半是花。——唐代·窦巩《襄阳寒食寄宇文籍》
9  田舍清明日，家家出火迟。白衫眠古巷，红索搭高枝。 纱带生难结，铜钗重欲垂。斩新衣踏尽，还似去年时。——唐代·王建《寒食》
10  地僻人稀到，檐虚燕未过。清愁诗酒少，寒食雨风多。名字因农具，襟怀属钓蓑。莫惊时节换，安分看如何。——宋代·张镃《寒食》
11  雨中禁火空斋冷，江上流莺独坐听。 把酒看花想诸弟，杜陵寒食草青青。——唐代·韦应物《寒食寄京师诸弟》
12  寂寂柴门村落里，也教插柳记年华。禁烟不到粤人国，上冢亦携庞老家。汉寝唐陵无麦饭，山溪野径有梨花。一樽径籍青苔卧，莫管城头奏暮笳。——宋代·赵鼎《寒食》
13  寒食时看郭外春，野人无处不伤神。平原累累添新冢，半是去年来哭人。——五代·云表《寒食诗》
14  马上逢寒食，愁中属暮春。可怜江浦望，不见洛阳人。北极怀明主，南溟作逐臣。故园肠断处，日夜柳条新。——唐代·宋之问《途中寒食题黄梅临江驿寄崔融》
15  自我来黄州，已过三寒食。年年欲惜春，春去不容惜。今年又苦雨，两月秋萧瑟。卧闻海棠花，泥污燕支雪。暗中偷负去，夜半真有力。何殊病少年，病起头已白。春江欲入户，雨势来不已。小屋如渔舟，濛濛水云里。空庖煮寒菜，破灶烧湿苇。那知是寒食，但见乌衔纸。君门深九重，坟墓在万里。也拟哭途穷，死灰吹不起。——宋代·苏轼《寒食雨二首》
16  江山信美非吾土，漂泊栖迟近百年。山舍墓田同水曲，不堪梦觉听啼鹃。——元代·虞集《至正改元辛巳寒食日示弟及诸子侄》
17  普天皆灭焰，匝地尽藏烟。不知何处火，来就客心然。——唐代·沈佺期《寒食》
18  客思似杨柳，春风千万条。更倾寒食泪，欲涨冶城潮。巾发雪争出，镜颜朱早凋。未知轩冕乐，但欲老渔樵。——宋代·王安石《壬辰寒食》
19  清明时节出郊原，寂寂山城柳映门。水隔淡烟修竹寺，路经疏雨落花村。天寒酒薄难成醉，地迥楼高易断魂。回首故山千里外，别离心绪向谁言？——宋代·杨徽之《寒食寄郑起侍郎》
20  野店垂杨步，荒祠苦竹丛。鹭窥芦箔水，鸟啄纸钱风。媪引浓妆女，儿扶烂醉翁。深村时节好，应为去年丰。——宋代·范成大《寒食郊行书事》
21  江乡时节逢寒食，花落未将春减色，岭南能有几多花，寒食临之扫春迹。花多花少非我事，春去春来亦堪惜。柴门风雨小庭寒，无奈池塘烟草碧。欲将诗句慰穷愁，眼中万象皆相识。欣然应接已无暇，都为老来无笔力。——宋代·郑刚中《寒食》
22  闻道山阴会，仍为火忌辰。途中甘弃日，江上苦伤春。 流水翻催泪，寒灰更伴人。丹心终不改，白发为谁新。——唐代·胡皓《和宋之问寒食题临江驿》
23  洛阳城里花如雪，陆浑山中今始发。旦别河桥杨柳风，夕卧伊川桃李月。伊川桃李正芳新，寒食山中酒复春。野老不知尧舜力，酣歌一曲太平人。——唐代·宋之问《寒食还陆浑别业》
24  春日照九衢。春风媚罗绮。万骑出都门，拥在香尘里。莫辞吊枯骨，千载长如此。安知今日身，不是昔时鬼。但看平地游，亦见摧辀死。——唐代·邵谒《长安寒食》
25  满街杨柳绿丝烟，画出清明二月天。 好是隔帘花树动，女郎撩乱送秋千。 雕阴寒食足游人，金凤罗衣湿麝薰。 肠断入城芳草路，淡红香白一群群。 开元坡下日初斜，拜扫归来走钿车。 可惜数株红艳好，不知今夜落谁家。 马骄风疾玉鞭长，过去唯留一阵香。 闲客不须烧破眼，好花皆属富家郎。 雨丝烟柳欲清明，金屋人闲暖凤笙。 永日迢迢无一事，隔街闻筑气球声。——唐代·韦庄《丙辰年鄜州遇寒食城外醉吟五首》
26  上苑风烟好，中桥道路平。蹴球尘不起，泼火雨新晴。 宿醉头仍重，晨游眼乍明。老慵虽省事，春诱尚多情。 遇客踟蹰立，寻花取次行。连钱嚼金勒，凿落写银罂。 府酝伤教送，官娃岂要迎。舞腰那及柳，歌舌不如莺。 乡国真堪恋，光阴可合轻。三年遇寒食，尽在洛阳城。——唐代·白居易《洛桥寒食日作十韵》
27  去年上巳洛桥边，今年寒食庐山曲。遥怜巩树花应满，复见吴洲草新绿。吴洲春草兰杜芳，感物思归怀故乡。驿骑明朝发何处？猿声今夜断君肠。——唐代·宋之问《寒食江州满塘驿》
28  寂寞柴门村落里，也教插柳记年华。禁烟不到粤人国，上冢亦携庞老家。汉寝唐陵无麦饭，山溪野径有梨花。一樽径籍青苔卧，莫管城头奏暮笳。——宋代·赵元镇《寒食书事》
29  春空云淡禁烟中，冷落那堪客里逢。饭煮青精颜固好，杯传蓝尾习能同。锦销文杏枝头雨，雪卷棠梨树底风。往事慢思魂欲断，不堪回首贺兰东。——明代·朱孟德《西夏寒食遣兴》
30  亢龙宾天群龙战，潜龙跃出飞龙现。白衣苍狗等浮云，处处从龙作宫殿。东南半壁燕处堂，正统未亡垂一线。百日朝廷沸似汤，十郡山河去如电。高帝子孙隆准公，身殉社稷无牵恋。粤秀峰头望帝魂，直与煤山相后先。当时藁葬汉台东，三尺荒陵枕郊甸。四坟角立不知名，云是诸王殉国彦。左瞻右顾冢垒垒，万古一丘无贵贱。年年风雨暗清明，陌上行人泪如溅。寻思往事问重泉，笑折山花当九献。怅望钟山春草深，谁人更与除坛墠！——清代·成鹫《仙城寒食歌·绍武陵》
31  往年同在鸾桥上，见倚朱阑咏柳绵。今日独来香径里，更无人迹有苔钱。伤心阔别三千里，屈指思量四五年。料得他乡遇佳节，亦应怀抱暗凄然。——唐代·韩偓《寒食日重游李氏园亭有怀》
32  红深绿暗径相交，抱暖含芳披紫袍。彩索平时墙婉娩，轻球落处晚寥梢。窗中草色妬鸡卵，盘上芹泥憎燕巢。自有玉楼春意在，不能骑马度烟郊。——唐代·温庭筠《寒食日作》
1  墙角数枝梅，凌寒独自开。遥知不是雪，为有暗香来。——宋代·王安石《梅花》
2  吾家洗砚池头树，个个花开淡墨痕。不要人夸好颜色，只流清气满乾坤。&版本一&我家洗砚池边树，朵朵花开淡墨痕。不要人夸颜色好，只留清气满乾坤。&版本二&——元代·王冕《墨梅》
3  百啭千声随意移，山花红紫树高低。始知锁向金笼听，不及林间自在啼。——宋代·欧阳修《画眉鸟》
4  众芳摇落独暄妍，占尽风情向小园。疏影横斜水清浅，暗香浮动月黄昏。霜禽欲下先偷眼，粉蝶如知合断魂。幸有微吟可相狎，不须檀板共金尊。——宋代·林逋《山园小梅·其一》
5  新竹高于旧竹枝，全凭老干为扶持。下年再有新生者，十丈龙孙绕凤池。——清代·郑燮《新竹》
6  枝间新绿一重重， 小蕾深藏数点红。爱惜芳心莫轻吐， 且教桃李闹春风。——金朝·元好问《同儿辈赋未开海棠》
7  故园三径吐幽丛，一夜玄霜坠碧空。多少天涯未归客，尽借篱落看秋风。——明代·唐寅《菊花》
8  花谢花飞花满天，红消香断有谁怜？游丝软系飘春榭，落絮轻沾扑绣帘。闺中女儿惜春暮，愁绪满怀无释处。手把花锄出绣帘，忍踏落花来复去。柳丝榆荚自芳菲，不管桃飘与李飞；桃李明年能再发，明年闺中知有谁？三月香巢已垒成，梁间燕子太无情！明年花发虽可啄，却不道人去梁空巢也倾。一年三百六十日，风刀霜剑严相逼；明媚鲜妍能几时，一朝漂泊难寻觅。花开易见落难寻，阶前愁杀葬花人，独倚花锄泪暗洒，洒上空枝见血痕。杜鹃无语正黄昏，荷锄归去掩重门；青灯照壁人初睡，冷雨敲窗被未温。怪奴底事倍伤神？半为怜春半恼春。怜春忽至恼忽去，至又无言去未闻。昨宵庭外悲歌发，知是花魂与鸟魂？花魂鸟魂总难留，鸟自无言花自羞；愿侬此日生双翼，随花飞到天尽头。天尽头，何处有香丘？未若锦囊收艳骨，一抔净土掩风流。质本洁来还洁去，强于污淖陷渠沟。尔今死去侬收葬，未卜侬身何日丧？侬今葬花人笑痴，他年葬侬知是谁？试看春残花渐落，便是红颜老死时；一朝春尽红颜老，花落人亡两不知！——程高通行本花谢花飞飞满天，红消香断有谁怜？游丝软系飘春榭，落絮轻沾扑绣帘。闺中女儿惜春暮，愁绪满怀无释处。手把花锄出绣帘，忍踏落花来复去？柳丝榆荚自芳菲，不管桃飘与李飞。桃李明年能再发，明年闺中知有谁？三月香巢已垒成，梁间燕子太无情！明年花发虽可啄，却不道人去梁空巢也倾。一年三百六十日，风刀霜剑严相逼。明媚鲜妍能几时？一朝漂泊难寻觅。花开易见落难寻，阶前闷死葬花人。独倚花锄泪暗洒，洒上空枝见血痕。杜鹃无语正黄昏，荷锄归去掩重门。青灯照壁人初睡，冷雨敲窗被未温。怪奴底事倍伤神？半为怜春半恼春。怜春忽至恼忽去，至又无言去不闻。昨宵庭外悲歌发，知是花魂与鸟魂。花魂鸟魂总难留，鸟自无言花自羞。愿奴胁下生双翼，随花飞到天尽头。天尽头，何处有香丘？未若锦囊收艳骨，一抷净土掩风流！质本洁来还洁去，强于污淖陷渠沟。尔今死去侬收葬，未卜侬身何日丧？侬今葬花人笑痴，他年葬侬知有谁？试看春残花渐落，便是红颜老死时。一朝春尽红颜老，花落人亡两不知！——甲戌本花谢花飞花满天，红消香断有谁怜？游丝软系飘春榭，落絮轻沾扑绣帘。帘中女儿惜春莫，愁绪满怀无处诉。手把花锄出绣帘，忍踏落花来复去？柳丝榆荚自芳菲，不管桃飘与柳飞。桃李明年能再发，明岁闺中知有谁？三月香巢已垒成，梁间燕子太无情！明年花发虽可啄，却不道人去梁空巢也倾。一年三百六十日，风刀霜剑严相逼。明媚鲜妍能几时？一朝漂泊难寻觅。花开易见落难寻，阶前闷杀葬花人。独把香锄泪暗洒，洒上花枝见血痕。杜鹃无语正黄昏，荷锄归去掩重门。青灯照壁人初睡，冷雨敲窗被未温。怪奴底事倍伤神？半为怜春半恼春。怜春忽至恼忽去，至又无言去不闻。昨宵庭外悲歌发，知是花魂与鸟魂。花魂鸟魂总难留，鸟自无言花自羞。愿奴胁下生双翼，随花飞落天尽头。天尽头，何处有香丘？未若锦囊收艳骨，一抔冷土掩风流。质本洁来还洁去，强于污淖陷渠沟。尔今死去奴收葬，未卜奴身何日亡？奴今葬花人笑痴，他年葬奴知是谁？试看春残花渐落，便是红颜老死时！一朝春尽红颜老，花落人亡两不知。——周汝昌校本——清代·曹雪芹《葬花吟》
9  连理枝头花正开，妒花风雨便相催。愿教青帝常为主，莫遣纷纷点翠苔。——宋代·朱淑真《落花》
10  灼灼荷花瑞，亭亭出水中。一茎孤引绿，双影共分红。色夺歌人脸，香乱舞衣风。名莲自可念，况复两心同。——隋代·杜公瞻《咏同心芙蓉》
11  一夜新霜著瓦轻，芭蕉新折败荷倾。耐寒唯有东篱菊，金粟初开晓更清。——唐代·白居易《咏菊》
12  丽宇芳林对高阁，新装艳质本倾城。映户凝娇乍不进，出帷含态笑相迎。妖姬脸似花含露，玉树流光照后庭。花开花落不长久，落红满地归寂中。——南北朝·陈叔宝《玉树后庭花》
13  江南有丹橘，经冬犹绿林。岂伊地气暖？自有岁寒心。可以荐嘉客，奈何阻重深。运命惟所遇，循环不可寻。徒言树桃李，此木岂无阴？——唐代·张九龄《感遇·江南有丹橘》
14  肠断春江欲尽头，杖藜徐步立芳洲。颠狂柳絮随风去，轻薄桃花逐水流。——唐代·杜甫《绝句漫兴九首·其五》
15  一春略无十日晴，处处浮云将雨行。野田春水碧于镜，人影渡傍鸥不惊。桃花嫣然出篱笑，似开未开最有情。茅茨烟暝客衣湿，破梦午鸡啼一声。——宋代·汪藻《春日》
16  坠素翻红各自伤，青楼烟雨忍相忘。将飞更作回风舞，已落犹成半面妆。沧海客归珠有泪，章台人去骨遗香。可能无意传双蝶，尽付芳心与蜜房。——宋代·宋祁《落花》
17  秋容浅淡映重门，七节攒成雪满盆。出浴太真冰作影，捧心西子玉为魂。晓风不散愁千点，宿雨还添泪一痕。独倚画栏如有意，清砧怨笛送黄昏。——清代·曹雪芹《咏白海棠》
18  酒未开樽句未裁，寻春问腊到蓬莱。不求大士瓶中露，为乞孀娥槛外梅。入世冷挑红雪去，离尘香割紫云来。槎枒谁惜诗肩瘦，衣上犹沾佛院苔。——清代·曹雪芹《访妙玉乞红梅》
19  高梧百尺夜苍苍，乱扫秋星落晓霜。如何不向西州植，倒挂绿毛幺凤皇。——清代·郑板桥《咏梧桐》
20  海燕岁微渺，乘春亦暂来。岂知泥滓贱，只见玉堂开。绣户时双入，华堂日几回。无心与物竞，鹰隼莫相猜。——唐代·张九龄《归燕诗》
21  露凝霜重渐倾欹，宴赏才过小雪时。蒂有余香金淡泊，枝无全叶翠离披。半床落月蛩声病，万里寒云雁阵迟。明岁秋风知再会，暂时分手莫相思。——清代·曹雪芹《残菊》
22  浅红淡白间深黄，簇簇新妆阵阵香。无限枝头好颜色，可怜开不为重阳。——明代·丘浚《咏菊》
23  珍重芳姿昼掩门，自携手瓮灌苔盆。胭脂洗出秋阶影，冰雪招来露砌魂。淡极始知花更艳，愁多焉得玉无痕。欲偿白帝宜清洁，不语婷婷日又昏。——清代·曹雪芹《薛宝钗咏白海棠》
24  白梅懒赋赋红梅，逞艳先迎醉眼开。冻脸有痕皆是血，酸心无恨亦成灰。误吞丹药移真骨，偷下瑶池脱旧胎。江北江南春灿烂，寄言蜂蝶漫疑猜。（出自《红楼梦》第五十回。）——清代·曹雪芹《咏红梅花得“梅”字》
25  孤鸿海上来，池潢不敢顾。侧见双翠鸟，巢在三珠树。矫矫珍木巅，得无金丸惧？美服患人指，高明逼神恶。今我游冥冥，弋者何所慕！——唐代·张九龄《感遇十二首·其四》
26  林中有奇鸟，自言是凤凰。清朝饮醴泉，日夕栖山冈。高鸣彻九州，延颈望八荒。适逢商风起，羽翼自摧藏。一去昆仑西，何时复回翔。但恨处非位，怆悢使心伤。——魏晋·阮籍《咏怀八十二首·其七十九》
27  桃未芳菲杏未红，冲寒先喜笑东风。魂飞庾岭春难辨，霞隔罗浮梦未通。绿萼添妆融宝炬，缟仙扶醉跨残虹。看来岂是寻常色，浓淡由他冰雪中。（出自《红楼梦》第五十回。）——清代·曹雪芹《咏红梅花得“红”字》
28  鸿鹄高飞，一举千里。羽翮已就，横绝四海。横绝四海，当可奈何？虽有矰缴，尚安所施？——两汉·刘邦《鸿鹄歌》
29  吹我庭前柏树枝。树坚不怕风吹动，节操棱棱还自持，冰霜历尽心不移。况复阳和景渐宜，闲花野草尚葳蕤，风吹柏枝将何为？北风吹，能几时？——明代·于谦《北风吹》
30  疏是枝条艳是花，春妆儿女竞奢华。闲庭曲槛无余雪，流水空山有落霞。幽梦冷随红袖笛，游仙香泛绛河槎。前身定是瑶台种，无复相疑色相差。（出自《红楼梦》第五十回。）——清代·曹雪芹《咏红梅花得“花”字》
31  何处金衣客，栖栖翠幙中。有心惊晓梦，无计啭春风。谩逐梁间燕，谁巢井上桐。空将云路翼，缄恨在雕笼。——清代·纳兰性德《咏笼莺》
32  武帝爱神仙，烧金得紫烟。厩中皆肉马，不解上青天。——唐代·李贺《马诗二十三首·其二十三》
33  勿言草卉贱，幸宅天池中。微根才出浪，短干未摇风。宁知寸心里，蓄紫复含红！——南北朝·沈约《咏新荷应诏》
34  幽人归独卧，滞虑洗孤清。持此谢高鸟，因之传远情。日夕怀空意，人谁感至精？飞沈理自隔，何所慰吾诚?——唐代·张九龄《幽人归独卧》
35  柳阴庭院占风光，呢喃清昼长。碧波新涨小池塘，双双蹴水忙。萍散漫，絮飘飏，轻盈体态狂。为怜流去落红香，衔将归画梁。——宋代·曾觌《阮郎归·柳阴庭院占风光》
36  昨夜西风吹折千林梢，渡口小艇滚入沙滩坳。野桥古梅独卧寒屋角，疏影横斜暗上书窗敲。半枯半活几个擫蓓蕾，欲开未开数点含香苞。纵使画工奇妙也缩手，我爱清香故把新诗嘲。——元代·明本《九字梅花咏》
37  飞来双白鹄，乃从西北来。十十五五，罗列成行。妻卒被病，行不能相随。五里一返顾，六里一徘徊。“吾欲衔汝去，口噤不能开；吾欲负汝去，毛羽何摧颓。乐哉新相知，忧来生别离。躇蹰顾群侣，泪下不自知。”“念与君别离，气结不能言。各各重自爱，道远归还难。”“妾当守空房，闭门下重关。若生当相见，亡者会黄泉。”今日乐相乐，延年万岁期。——未知·佚名《艳歌何尝行》
38  怨粉愁香绕砌多，大风一起奈卿何。乌江夜雨天涯满，休向花前唱楚歌。——清代·吴信辰《咏虞美人花》
39  亚槛倾檐一古梅，几番有意唤春回。吹香自许仙人下，照影还容高士来。月射寒光侵涧户，风摇翠色锁阶苔。游蜂野蝶休相顾，本性由来不染埃。——宋代·晏敦复《题梵隐院方丈梅》
1  天平山上白云泉，云自无心水自闲。何必奔冲山下去，更添波浪向人间。——唐代·白居易《白云泉》
1  杨柳渡头行客稀，罟师荡桨向临圻。 唯有相思似春色，江南江北送君归。——唐代·王维《送沈子归江东》
2  故乡杳无际，日暮且孤征。川原迷旧国，道路入边城。野戍荒烟断，深山古木平。如何此时恨，噭噭夜猿鸣。——唐代·陈子昂《晚次乐乡县》
1  故乡杳无际，日暮且孤征。川原迷旧国，道路入边城。野戍荒烟断，深山古木平。如何此时恨，噭噭夜猿鸣。——唐代·陈子昂《晚次乐乡县》
1  对酒当歌，人生几何！譬如朝露，去日苦多。慨当以慷，忧思难忘。何以解忧？唯有杜康。青青子衿，悠悠我心。但为君故，沉吟至今。呦呦鹿鸣，食野之苹。我有嘉宾，鼓瑟吹笙。明明如月，何时可掇？忧从中来，不可断绝。越陌度阡，枉用相存。契阔谈讌，心念旧恩。&谈讌 一作：谈宴&月明星稀，乌鹊南飞。绕树三匝，何枝可依？山不厌高，海不厌深。周公吐哺，天下归心。&海 一作：水&——两汉·曹操《短歌行》
2  垂緌饮清露，流响出疏桐。居高声自远，非是藉秋风。——唐代·虞世南《蝉》
3  硕鼠硕鼠，无食我黍！三岁贯女，莫我肯顾。逝将去女，适彼乐土。乐土乐土，爰得我所。硕鼠硕鼠，无食我麦！三岁贯女，莫我肯德。逝将去女，适彼乐国。乐国乐国，爰得我直。硕鼠硕鼠，无食我苗！三岁贯女，莫我肯劳。逝将去女，适彼乐郊。乐郊乐郊，谁之永号？——先秦·佚名《硕鼠》
4  生年不满百，常怀千岁忧。昼短苦夜长，何不秉烛游！为乐当及时，何能待来兹？愚者爱惜费，但为後世嗤。仙人王子乔，难可与等期。——两汉·佚名《生年不满百》
5  兰叶春葳蕤，桂华秋皎洁。欣欣此生意，自尔为佳节。谁知林栖者，闻风坐相悦。草木有本心，何求美人折。幽人归独卧，滞虑洗孤清。持此谢高鸟，因之传远情。日夕怀空意，人谁感至精？飞沉理自隔，何所慰吾诚？鱼游乐深池，鸟栖欲高枝。嗟尔蜉蝣羽，薨薨亦何为。有生岂不化，所感奚若斯。神理日微灭，吾心安得知。浩叹杨朱子，徒然泣路岐。孤鸿海上来，池潢不敢顾。侧见双翠鸟，巢在三珠树。矫矫珍木巅，得无金丸惧？美服患人指，高明逼神恶？今我游冥冥，弋者何所慕！吴越数千里，梦寐今夕见。形骸非我亲，衾枕即乡县。化蝶犹不识，川鱼安可羡。海上有仙山，归期觉神变。西日下山隐，北风乘夕流。燕雀感昏旦，檐楹呼匹俦。鸿鹄虽自远，哀音非所求。贵人弃疵贱，下士尝殷忧。众情累外物，恕己忘内修。感叹长如此，使我心悠悠。江南有丹橘，经冬犹绿林。岂伊地气暖，自有岁寒心⑿。可以荐嘉客⒀，奈何阻重深。运命唯所遇，循环不可寻。徒言树桃李，此木岂无阴。永日徒离忧，临风怀蹇修。美人何处所，孤客空悠悠。青鸟跂不至，朱鳖谁云浮。夜分起踯躅，时逝曷淹留。抱影吟中夜，谁闻此叹息。美人适异方，庭树含幽色。白云愁不见，沧海飞无翼。凤凰一朝来，竹花斯可食。汉上有游女，求思安可得。袖中一札书，欲寄双飞翼。冥冥愁不见，耿耿徒缄忆。紫兰秀空蹊，皓露夺幽色。馨香岁欲晚，感叹情何极。白云在南山，日暮长太息。我有异乡忆，宛在云溶溶。凭此目不觏，要之心所钟。但欲附高鸟，安敢攀飞龙。至精无感遇，悲惋填心胸。归来扣寂寞，人愿天岂从？闭门迹群化，凭林结所思。啸叹此寒木，畴昔乃芳蕤。朝阳凤安在，日暮蝉独悲。浩思极中夜，深嗟欲待谁。所怀诚已矣，既往不可追。鼎食非吾事，云仙尝我期。胡越方杳杳，车马何迟迟。天壤一何异，幽嘿卧帘帷。——唐代·张九龄《感遇十二首》
6  塞北梅花羌笛吹，淮南桂树小山词。请君莫奏前朝曲，听唱新翻杨柳枝。南陌东城春早时，相逢何处不依依？桃红李白皆夸好，须得垂杨相发挥。凤阙轻遮翡翠帏，龙池遥望麴尘丝。御沟春水相晖映，狂杀长安少年儿。金谷园中莺乱飞，铜驼陌上好风吹。城东桃李须臾尽，争似垂杨无限时？花萼楼前初种时，美人楼上斗腰支。如今抛掷长街里，露叶如啼欲恨谁？炀帝行宫汴水滨，数株残柳不胜春。晚来风起花如雪，飞入宫墙不见人。御陌青门拂地垂，千条金缕万条丝。如今绾作同心结，将赠行人知不知？城外春风吹酒旗，行人挥袂日西时。长安陌上无穷树，唯有垂杨绾别离。轻盈袅娜占年华，舞榭妆楼处处遮。春尽絮飞留不得，随风好去落谁家？——唐代·刘禹锡《杨柳枝词九首》
7  鸱鸮鸱鸮，既取我子，无毁我室。恩斯勤斯，鬻子之闵斯。迨天之未阴雨，彻彼桑土，绸缪牖户。今女下民，或敢侮予？予手拮据，予所捋荼。予所蓄租，予口卒瘏，曰予未有室家。予羽谯谯，予尾翛翛，予室翘翘。风雨所漂摇，予维音哓哓！——先秦·佚名《鸱鸮》
8  裹粮杖轻策，怀迟上幽室。行源径转远，距陆情未毕。澹潋结寒姿，团栾润霜质。涧委水屡迷，林迥岩逾密。眷西谓初月，顾东疑落日。践夕奄昏曙，蔽翳皆周悉。蛊上贵不事，履二美贞吉。幽人常坦步，高尚邈难匹。颐阿竟何端，寂寂寄抱一。恬如既已交，缮性自此出。——南北朝·谢灵运《登永嘉绿嶂山》
9  伐柯如何？匪斧不克。取妻如何？匪媒不得。伐柯伐柯，其则不远。我觏之子，笾豆有践。——先秦·佚名《伐柯》
10  骍骍角弓，翩其反矣。兄弟婚姻，无胥远矣。尔之远矣，民胥然矣。尔之教矣，民胥效矣。此令兄弟，绰绰有裕。不令兄弟，交相为愈。民之无良，相怨一方。受爵不让，至于已斯亡。老马反为驹，不顾其后。如食宜饇，如酌孔取。毋教猱升木，如涂涂附。君子有徽猷，小人与属。雨雪瀌瀌，见晛曰消。莫肯下遗，式居娄骄。雨雪浮浮，见晛曰流。如蛮如髦，我是用忧。——先秦·佚名《角弓》
11  霁天欲晓未明间，满目奇峰总可观。却有一峰忽然长，方知不动是真山。——宋代·杨万里《晓行望云山》
12  我思古人，伊郑之侨。以礼相国，人未安其教；游于乡之校，众口嚣嚣。或谓子产：“毁乡校则止。”曰：“何患焉？可以成美。夫岂多言，亦各其志：善也吾行，不善吾避；维善维否，我于此视。川不可防，言不可弭。下塞上聋，邦其倾矣。”既乡校不毁，而郑国以理。在周之兴，养老乞言；及其已衰，谤者使监。成败之迹，昭哉可观。维是子产，执政之式。维其不遇，化止一国。诚率此道，相天下君；交畅旁达，施及无垠，於虖！四海所以不理，有君无臣。谁其嗣之？我思古人！——唐代·韩愈《子产不毁乡校颂》
13  百花疑吐夜，四照似含春。的的连星出，亭亭向月新。采珠非合浦，赠佩异江滨。若任扶桑路，堪言并日轮。——南北朝·江总《三善殿夜望山灯诗》
14  白龙改常服，偶被豫且制。谁使尔为鱼，徒劳诉天帝。作书报鲸鲵，勿恃风涛势。涛落归泥沙，翻遭蝼蚁噬。万乘慎出入，柏人以为识。——唐代·李白《枯鱼过河泣》
1  不论平地与山尖，无限风光尽被占。 采得百花成蜜后，为谁辛苦为谁甜。——唐代·罗隐《蜂》
2  济阴之贾人，渡河而亡其舟，栖于浮苴之上，号呼救命。有渔者以舟往救之。未至，贾人曰：&quot;我富者也，能救我，予尔百金！&quot;渔者载而登陆，则予十金。渔者曰：&quot;向许百金而今但予十金？&quot;贾人勃然作色曰：&quot;若渔者也，一日捕鱼能获几何？而骤得十金犹为不足乎？&quot;渔者黯然而退。他日，贾人浮吕梁而下，舟薄于石，又覆，而渔者在焉。或曰：&quot;何以不就？&quot;渔者曰：&quot;是许金而不酬者也！&quot;未久，贾人没。——清代·邹弢《贾人食言》
3  幽人归独卧，滞虑洗孤清。持此谢高鸟，因之传远情。日夕怀空意，人谁感至精？飞沈理自隔，何所慰吾诚?——唐代·张九龄《幽人归独卧》
4  双燕复双燕，双飞令人羡。玉楼珠阁不独栖，金窗绣户长相见。柏梁失火去，因入吴王宫。吴宫又焚荡，雏尽巢亦空。憔悴一身在，孀雌忆故雄。双飞难再得，伤我寸心中。——唐代·李白《双燕离》
5  雉子，班如此。之于雉梁。无以吾翁孺，雉子。知得雉子高蜚止，黄鹄蜚，之以千里，王可思。雄来蜚从雌，视子趋一雉。雉子，车大驾马滕，被王送行所中。尧羊蜚从王孙行。——两汉·佚名《雉子班》
6  城上日出群乌飞，鸦鸦争赴朝阳枝。刷毛伸羽和且乐，尔独落魄今为何？无乃慕高近白日，三足妒尔令尔疾？无乃饥啼走路旁，贪鲜攫肉人所伤？翘肖独足下丛薄，口衔低枝始能越。还顾泥涂备蝼蚁，仰看栋梁防燕雀。左右六翮利如刀，踊身失势不得高。支离无趾犹自免，努力低飞逃后患。——唐代·柳宗元《跂乌词》
7  凄风淅沥飞严霜，苍鹰上击翻曙光。云披雾裂虹霓断，霹雳掣电捎平冈。砉然劲翮剪荆棘，下攫狐兔腾苍茫。爪毛吻血百鸟逝，独立四顾时激昂。炎风溽暑忽然至，羽翼脱落自摧藏。草中狸鼠足为患，一夕十顾惊且伤。但愿清商复为假，拔去万累云间翔。——唐代·柳宗元《笼鹰词》
1  李白前时原有月，惟有李白诗能说。李白如今已仙去，月在青天几圆缺？今人犹歌李白诗，明月还如李白时。我学李白对明月，白与明月安能知！李白能诗复能酒，我今百杯复千首。我愧虽无李白才，料应月不嫌我丑。我也不登天子船，我也不上长安眠。姑苏城外一茅屋，万树梅花月满天。——明代·唐寅《把酒对月歌》
1  千里莺啼绿映红，水村山郭酒旗风。 南朝四百八十寺，多少楼台烟雨中。——唐代·杜牧《江南春》
2  众岫耸寒色，精庐向此分。流星透疏木，走月逆行云。绝顶人来少，高松鹤不群。一僧年八十，世事未曾闻。——唐代·贾岛《宿山寺》
3  古庙依青嶂，行宫枕碧流。水声山色锁妆楼。往事思悠悠。云雨朝还暮，烟花春复秋。啼猿何必近孤舟。行客自多愁。——唐代·李珣《巫山一段云·古庙依青嶂》
4  雨过一蝉噪，飘萧松桂秋。青苔满阶砌，白鸟故迟留。暮霭生深树，斜阳下小楼。谁知竹西路，歌吹是扬州。——唐代·杜牧《题扬州禅智寺》
5  溪上遥闻精舍钟，泊舟微径度深松。青山霁后云犹在，画出东南四五峰。——唐代·郎士元《柏林寺南望》
6  鹫岭郁岧峣，龙宫锁寂寥。楼观沧海日，门对浙江潮。桂子月中落，天香云外飘。扪萝登塔远，刳木取泉遥。霜薄花更发，冰轻叶未凋。夙龄尚遐异，搜对涤烦嚣。待入天台路，看余度石桥。——唐代·宋之问《灵隐寺》
7  柳湖松岛莲花寺，晚动归桡出道场。卢橘子低山雨重，栟榈叶战水风凉。烟波澹荡摇空碧，楼殿参差倚夕阳。到岸请君回首望，蓬莱宫在海中央。——唐代·白居易《西湖晚归回望孤山寺赠诸客》
8  晨登瓦官阁，极眺金陵城。钟山对北户，淮水入南荣。漫漫雨花落，嘈嘈天乐鸣。两廊振法鼓，四角吟风筝。杳出霄汉上，仰攀日月行。山空霸气灭，地古寒阴生。寥廓云海晚，苍茫宫观平。门馀阊阖字，楼识凤凰名。雷作百山动，神扶万栱倾。灵光何足贵? 长此镇吴京。——唐代·李白《登瓦官阁》
9  先君怀圣德，灵庙肃神心。草合人踪断，尘浓鸟迹深。流沙丹灶灭，关路紫烟沉。独伤千载后，空余松柏林。——唐代·李白《谒老君庙》
10  嬴女乘鸾已上天，仁祠空在鼎湖边。 凉风遥夜清秋半，一望金波照粉田。——唐代·权德舆《八月十五日夜瑶台寺对月绝句》
11  五岳祭秩皆三公，四方环镇嵩当中。火维地荒足妖怪，天假神柄专其雄。喷云泄雾藏半腹，虽有绝顶谁能穷？我来正逢秋雨节，阴气晦昧无清风。潜心默祷若有应，岂非正直能感通！须臾静扫众峰出，仰见突兀撑青空。紫盖连延接天柱，石廪腾掷堆祝融。森然魄动下马拜，松柏一径趋灵宫。粉墙丹柱动光彩，鬼物图画填青红。升阶伛偻荐脯酒，欲以菲薄明其衷。庙令老人识神意，睢盱侦伺能鞠躬。手持杯珓导我掷，云此最吉余难同。窜逐蛮荒幸不死，衣食才足甘长终。侯王将相望久绝，神纵欲福难为功。夜投佛寺上高阁，星月掩映云曈昽。猿鸣钟动不知曙，杲杲寒日生于东。——唐代·韩愈《谒衡岳庙遂宿岳寺题门楼》
12  物外真何事，幽廊步不穷。一灯心法在，三世影堂空。 山果青苔上，寒蝉落叶中。归来还闭阁，棠树几秋风。——唐代·羊士谔《山寺题壁》
1  松下问童子，言师采药去。只在此山中，云深不知处。——唐代·贾岛《寻隐者不遇》
2  残阳西入崦，茅屋访孤僧。落叶人何在，寒云路几层。 独敲初夜磬，闲倚一枝藤。世界微尘里，吾宁爱与憎。——唐代·李商隐《北青萝》
3  西溪问樵客，遥识楚人家。古树老连石，急泉清露沙。 千峰随雨暗，一径入云斜。日暮飞鸦集，满山荞麦花。——唐代·温庭筠《题卢处士山居》
4  到君栖迹所，竹径与衡门。亦在乾坤内，独无尘俗喧。 新泉浮石藓，崩壁露松根。更说寻僧处，孤峰上啸猿。——唐代·黄滔《题友人山居》
1  月黑雁飞高，单于夜遁逃。欲将轻骑逐，大雪满弓刀。——唐代·卢纶《和张仆射塞下曲·其三》
2  林暗草惊风，将军夜引弓。平明寻白羽，没在石棱中。——唐代·卢纶《和张仆射塞下曲·其二》
3  鹫翎金仆姑，燕尾绣蝥弧。独立扬新令，千营共一呼。——唐代·卢纶《和张仆射塞下曲·其一》
4  将军少年出武威，入掌银台护紫微。平明拂剑朝天去，薄暮垂鞭醉酒归。爱子临风吹玉笛，美人向月舞罗衣。畴昔雄豪如梦里，相逢且欲醉春晖。——唐代·李白《赠郭将军》
5  盖将军，真丈夫。行年三十执金吾，身长七尺颇有须。玉门关城迥且孤，黄沙万里白草枯。南邻犬戎北接胡，将军到来备不虞。五千甲兵胆力粗，军中无事但欢娱。暖屋绣帘红地炉，织成壁衣花氍毹。灯前侍婢泻玉壶，金铛乱点野酡酥。紫绂金章左右趋，问著只是苍头奴。美人一双闲且都，朱唇翠眉映明矑。清歌一曲世所无，今日喜闻凤将雏。可怜绝胜秦罗敷，使君五马谩踟蹰。野草绣窠紫罗襦，红牙缕马对樗蒱。玉盘纤手撒作卢，众中夸道不曾输。枥上昂昂皆骏驹，桃花叱拨价最殊。骑将猎向城南隅，腊日射杀千年狐。我来塞外按边储，为君取醉酒剩沽。醉争酒盏相喧呼，忽忆咸阳旧酒徒。——唐代·岑参《玉门关盖将军歌》
6  九月天山风似刀，城南猎马缩寒毛。将军纵博场场胜，赌得单于貂鼠袍。——唐代·岑参《赵将军歌》
7  将军族贵兵且强，汉家已是浑邪王。子孙相承在朝野，至今部曲燕支下。控弦尽用阴山儿，登阵常骑大宛马。银鞍玉勒绣蝥弧，每逐嫖姚破骨都。李广从来先将士，卫青未肯学孙吴。传有沙场千万骑，昨日边庭羽书至。城头画角三四声，匣里宝刀昼夜鸣。意气能甘万里去，辛勤判作一年行。黄云白草无前后，朝建旌旄夕刁斗。塞下应多侠少年，关西不见春杨柳。从军借问所从谁，击剑酣歌当此时。远别无轻绕朝策，平戎早寄仲宣诗。——唐代·高适《送浑将军出塞》
8  忽闻天上将，关塞重横行。始返楼兰国，还向朔方城。黄金装战马，白羽集神兵。星月开天阵，山川列地营。晚风吹画角，春色耀飞旌。宁知班定远，犹是一书生。——唐代·陈子昂《和陆明府赠将军重出塞》
1  黄河远上白云间，一片孤城万仞山。羌笛何须怨杨柳，春风不度玉门关。——唐代·王之涣《凉州词二首·其一》
2  君不见走马川行雪海边，平沙莽莽黄入天。 轮台九月风夜吼，一川碎石大如斗，随风满地石乱走。 匈奴草黄马正肥，金山西见烟尘飞，汉家大将西出师。 将军金甲夜不脱，半夜军行戈相拨，风头如刀面如割。 马毛带雪汗气蒸，五花连钱旋作冰，幕中草檄砚水凝。 虏骑闻之应胆慑，料知短兵不敢接，车师西门伫献捷。——唐代·岑参《走马川行奉送出师西征》
3  开元二十六年，客有从御史大夫张公出塞而还者；作《燕歌行》以示适，感征戍之事，因而和焉。汉家烟尘在东北，汉将辞家破残贼。男儿本自重横行，天子非常赐颜色。摐金伐鼓下榆关，旌旆逶迤碣石间。校尉羽书飞瀚海，单于猎火照狼山。山川萧条极边土，胡骑凭陵杂风雨。战士军前半死生，美人帐下犹歌舞。大漠穷秋塞草腓，孤城落日斗兵稀。身当恩遇常轻敌，力尽关山未解围。&常轻敌 一作：恒轻敌&铁衣远戍辛勤久，玉箸应啼别离后。少妇城南欲断肠，征人蓟北空回首。边庭飘飖那可度，绝域苍茫更何有。&飘飖 一作：飘飘&杀气三时作阵云，寒声一夜传刁斗。相看白刃血纷纷，死节从来岂顾勋。君不见沙场征战苦，至今犹忆李将军。开元二十六年，客有从御史大夫张公出塞而还者；作《燕歌行》以示适，感征戍之事，因而和焉。汉家烟尘在东北，汉将辞家破残贼。男儿本自重横行，天子非常赐颜色。摐金伐鼓下榆关，旌旆逶迤碣石间。校尉羽书飞瀚海，单于猎火照狼山。山川萧条极边土，胡骑凭陵杂风雨。战士军前半死生，美人帐下犹歌舞。大漠穷秋塞草腓，孤城落日斗兵稀。身当恩遇常轻敌，力尽关山未解围。&常轻敌 一作：恒轻敌&铁衣远戍辛勤久，玉箸应啼别离后。少妇城南欲断肠，征人蓟北空回首。边庭飘飖那可度，绝域苍茫更何有。&飘飖 一作：飘飘&杀气三时作阵云，寒声一夜传刁斗。相看白刃血纷纷，死节从来岂顾勋。君不见沙场征战苦，至今犹忆李将军。——唐代·高适《燕歌行》
4  军歌应唱大刀环，誓灭胡奴出玉关。只解沙场为国死，何须马革裹尸还。——清代·徐锡麟《出塞》
5  城外萧萧北风起，城上健儿吹落耳。将军玉帐貂鼠衣，手持酒杯看雪飞。——明代·刘基《北风行》
6  鹫翎金仆姑，燕尾绣蝥弧。独立扬新令，千营共一呼。林暗草惊风，将军夜引弓。平明寻白羽，没在石棱中。月黑雁飞高，单于夜遁逃。欲将轻骑逐，大雪满弓刀。野幕敞琼筵，羌戎贺劳旋。醉和金甲舞，雷鼓动山川。调箭又呼鹰，俱闻出世能。奔狐将迸雉，扫尽古丘陵。亭亭七叶贵，荡荡一隅清。他日题麟阁，唯应独不名。——唐代·卢纶《和张仆射塞下曲六首》
7  蕃州部落能结束，朝暮驰猎黄河曲。燕歌未断塞鸿飞，牧马群嘶边草绿。——唐代·李益《塞下曲·其一》
8  三十遴骁勇，从军事北荒。流星飞玉弹，宝剑落秋霜。书角吹杨柳，金山险马当。长驱空朔漠，驰捷报明王。——宋代·张玉娘《从军行》
9  轮台城头夜吹角，轮台城北旄头落。羽书昨夜过渠黎，单于已在金山西。戍楼西望烟尘黑，汉军屯在轮台北。上将拥旄西出征，平明吹笛大军行。四边伐鼓雪海涌，三军大呼阴山动。虏塞兵气连云屯，战场白骨缠草根。剑河风急雪片阔，沙口石冻马蹄脱。亚相勤王甘苦辛，誓将报主静边尘。古来青史谁不见，今见功名胜古人。——唐代·岑参《轮台歌奉送封大夫出师西征》
10  野幕敞琼筵，羌戎贺劳旋。醉和金甲舞，雷鼓动山川。——唐代·卢纶《和张仆射塞下曲·其四》
11  梅岭花初发，天山雪未开。雪处疑花满，花边似雪回。因风入舞袖，杂粉向妆台。匈奴几万里，春至不知来。——唐代·卢照邻《梅花落》
12  九日黄花酒，登高会昔闻。霜威逐亚相，杀气傍中军。横笛惊征雁，娇歌落塞云。边头幸无事，醉舞荷吾君。——唐代·岑参《奉陪封大夫九日登高》
13  北风凋白草，胡马日骎骎。夜后戍楼月，秋来边将心。铁衣霜露重，战马岁年深。自有卢龙塞，烟尘飞至今。——唐代·戎昱《塞下曲·其六》
14  东光乎，苍梧何不乎。苍梧多腐粟，无益诸军粮。诸军游荡子，早行多悲伤。——两汉·佚名《东光》
15  蓟门逢古老，独立思氛氲。一身既零丁，头鬓白纷纷。勋庸今已矣，不识霍将军。汉家能用武，开拓穷异域。戍卒厌糠核，降胡饱衣食。关亭试一望，吾欲泪沾臆。边城十一月，雨雪乱霏霏。元戎号令严，人马亦轻肥。羌胡无尽日，征战几时归。幽州多骑射，结发重横行。一朝事将军，出入有声名。纷纷猎秋草，相向角弓鸣。黯黯长城外，日没更烟尘。胡骑虽凭陵，汉兵不顾身。古树满空塞，黄云愁杀人。——唐代·高适《杂曲歌辞·蓟门行五首》
16  天宝十一载，有诏伐西南夷，右相杨公兼节制之寄，乃奏前云南太守李宓涉海自交趾击之。道路险艰，往复数万里，盖百王所未通也。十二载四月，至于长安，君子是以知庙堂使能，李公效节。适忝斯人之旧，因赋是诗。圣人赫斯怒，诏伐西南戎。肃穆庙堂上，深沉节制雄。遂令感激士，得建非常功。料死不料敌，顾恩宁顾终。鼓行天海外，转战蛮夷中。梯巘近高鸟，穿林经毒虫。鬼门无归客，北户多南风。蜂虿隔万里，云雷随九攻。长驱大浪破，急击群山空。饷道忽已远，悬军垂欲穷。精诚动白日，愤薄连苍穹。野食掘田鼠，晡餐兼僰僮。收兵列亭堠，拓地弥西东。临事耻苟免，履危能饬躬。将星独照耀，边色何溟濛。泸水夜可涉，交州今始通。归来长安道，召见甘泉宫。廉蔺若未死，孙吴知暗同。相逢论意气，慷慨谢深衷。——唐代·高适《李云南征蛮诗》
1  荷叶罗裙一色裁，芙蓉向脸两边开。乱入池中看不见，闻歌始觉有人来。——唐代·王昌龄《采莲曲》
2  八岁偷照镜，长眉已能画。十岁去踏青，芙蓉作裙衩。十二学弹筝，银甲不曾卸。十四藏六亲，悬知犹未嫁。十五泣春风，背面秋千下。——唐代·李商隐《无题·八岁偷照镜》
3  下床着新衣，初学小姑拜。低头羞见人，双手结裙带。——明代·毛铉《幼女词》
4  吾家嫁我兮天一方，远托异国兮乌孙王。穹庐为室兮毡为墙，以肉为食兮酪为浆。居常土思兮心内伤，愿为黄鹄兮归故乡。——两汉·刘细君《悲秋歌》
5  蓬莱院闭天台女，画堂昼寝人无语。抛枕翠云光，绣衣闻异香。潜来珠锁动，惊觉银屏梦。脸慢笑盈盈，相看无限情。——唐代·李煜《菩萨蛮·蓬莱院闭天台女》
1  新丰美酒斗十千，咸阳游侠多少年。相逢意气为君饮，系马高楼垂柳边。出身仕汉羽林郎，初随骠骑战渔阳。孰知不向边庭苦，纵死犹闻侠骨香。一身能擘两雕弧，虏骑千重只似无。偏坐金鞍调白羽，纷纷射杀五单于。汉家君臣欢宴终，高议云台论战功。天子临轩赐侯印，将军佩出明光宫。——唐代·王维《少年行四首》
2  射飞夸侍猎，行乐爱联镳。荐枕青蛾艳，鸣鞭白马骄。曲房珠翠合，深巷管弦调。日晚春风里，衣香满路飘。——唐代·刘长卿《少年行》
3  大雪满天地，胡为仗剑游？欲谈心里事，同上酒家楼。——清代·郑板桥《题游侠图》
4  君不见淮南少年游侠客，白日球猎夜拥掷。 呼卢百万终不惜，报仇千里如咫尺。少年游侠好经过，浑身装束皆绮罗。蕙兰相随喧妓女，风光去处满笙歌。骄矜自言不可有，侠士堂中养来久。好鞍好马乞与人，十千五千旋沽酒。赤心用尽为知己，黄金不惜栽桃李。桃李栽来几度春，一回花落一回新。府县尽为门下客，王侯皆是平交人。男儿百年且乐命，何须徇书受贫病。男儿百年且荣身，何须徇节甘风尘。衣冠半是征战士，穷儒浪作林泉民。遮莫枝根长百丈，不如当代多还往。遮莫姻亲连帝城，不如当身自簪缨。看取富贵眼前者，何用悠悠身后名。——唐代·李白《少年行三首·其三》
1  板桥人渡泉声，茅檐日午鸡鸣。莫嗔焙茶烟暗，却喜晒谷天晴。——唐代·顾况《过山农家》
1  山近觉寒早，草堂霜气晴。树凋窗有日，池满水无声。果落见猿过，叶干闻鹿行。素琴机虑静，空伴夜泉清。——唐代·温庭筠《早秋山居》
2  小庭幽圃绝清佳，爱此常教放吏衙。雨后双禽来占竹，秋深一蝶下寻花。唤人扫壁开吴画，留客临轩试越茶。野兴渐多公事少，宛如当日在山家。——宋代·文同《北斋雨后》
1  庐山东南五老峰，青天削出金芙蓉。九江秀色可揽结，吾将此地巢云松。——唐代·李白《登庐山五老峰》
1  白帝城头春草生，白盐山下蜀江清。南人上来歌一曲，北人莫上动乡情。山桃红花满上头，蜀江春水拍山流。花红易衰似郎意，水流无限似侬愁。江上朱楼新雨晴，瀼西春水縠文生。桥东桥西好杨柳，人来人去唱歌行。日出三竿春雾消，江头蜀客驻兰桡。凭寄狂夫书一纸，信在成都万里桥。两岸山花似雪开，家家春酒满银杯。昭君坊中多女伴，永安宫外踏青来。城西门前滟滪堆，年年波浪不能摧。懊恼人心不如石，少时东去复西来。瞿塘嘈嘈十二滩，此中道路古来难。长恨人心不如水，等闲平地起波澜。巫峡苍苍烟雨时，清猿啼在最高枝。个里愁人肠自断，由来不是此声悲。山上层层桃李花，云间烟火是人家。银钏金钗来负水，长刀短笠去烧畲。——唐代·刘禹锡《竹枝词九首》
2  去越从吴过，吴疆与越连。有园多种橘，无水不生莲。夜市桥边火，春风寺外船。此中偏重客，君去必经年。——唐代·杜荀鹤《送友游吴越》
1  山际见来烟，竹中窥落日。鸟向檐上飞，云从窗里出。——南北朝·吴均《山中杂诗》
2  日暮苍山远，天寒白屋贫。柴门闻犬吠，风雪夜归人。——唐代·刘长卿《逢雪宿芙蓉山主人》
3  数里闻寒水，山家少四邻。怪禽啼旷野，落日恐行人。初月未终夕，边烽不过秦。萧条桑柘处，烟火渐相亲。——唐代·贾岛《暮过山村》
4  牛羊下来久，各已闭柴门。风月自清夜，江山非故园。石泉流暗壁，草露滴秋根。头白灯明里，何须花烬繁。——唐代·杜甫《日暮》
1  二年客东都，所历厌机巧。野人对膻腥，蔬食常不饱。岂无青精饭，使我颜色好。苦乏大药资，山林迹如扫。李侯金闺彦，脱身事幽讨。亦有梁宋游，方期拾瑶草。——唐代·杜甫《赠李白》
2  疲马卧长坂，夕阳下通津。山风吹空林，飒飒如有人。苍旻霁凉雨，石路无飞尘。千念集暮节，万籁悲萧辰。鶗鴂昨夜鸣，蕙草色已陈。况在远行客，自然多苦辛。——唐代·岑参《暮秋山行》
1  莫笑农家腊酒浑，丰年留客足鸡豚。山重水复疑无路，柳暗花明又一村。箫鼓追随春社近，衣冠简朴古风存。从今若许闲乘月，拄杖无时夜叩门。——宋代·陆游《游山西村》
2  千山鸟飞绝，万径人踪灭。孤舟蓑笠翁，独钓寒江雪。——唐代·柳宗元《江雪》
3  空山新雨后，天气晚来秋。明月松间照，清泉石上流。竹喧归浣女，莲动下渔舟。随意春芳歇，王孙自可留。——唐代·王维《山居秋暝》
4  日照香炉生紫烟，遥看瀑布挂前川。飞流直下三千尺，疑是银河落九天。——唐代·李白《望庐山瀑布》
5  噫吁嚱，危乎高哉！蜀道之难，难于上青天！蚕丛及鱼凫，开国何茫然！尔来四万八千岁，不与秦塞通人烟。西当太白有鸟道，可以横绝峨眉巅。地崩山摧壮士死，然后天梯石栈相钩连。上有六龙回日之高标，下有冲波逆折之回川。黄鹤之飞尚不得过，猿猱欲度愁攀援。&攀援 一作：攀缘&青泥何盘盘，百步九折萦岩峦。扪参历井仰胁息，以手抚膺坐长叹。问君西游何时还？畏途巉岩不可攀。但见悲鸟号古木，雄飞雌从绕林间。又闻子规啼夜月，愁空山。蜀道之难,难于上青天，使人听此凋朱颜！连峰去天不盈尺，枯松倒挂倚绝壁。飞湍瀑流争喧豗，砯崖转石万壑雷。其险也如此，嗟尔远道之人胡为乎来哉！&也如此 一作：也若此&剑阁峥嵘而崔嵬，一夫当关，万夫莫开。所守或匪亲，化为狼与豺。朝避猛虎，夕避长蛇；磨牙吮血，杀人如麻。锦城虽云乐，不如早还家。蜀道之难,难于上青天，侧身西望长咨嗟！——唐代·李白《蜀道难》
6  天门中断楚江开，碧水东流至此回。两岸青山相对出，孤帆一片日边来。——唐代·李白《望天门山》
7  白日依山尽，黄河入海流。欲穷千里目，更上一层楼。——唐代·王之涣《登鹳雀楼》
8  独怜幽草涧边生，上有黄鹂深树鸣。 春潮带雨晚来急，野渡无人舟自横。——唐代·韦应物《滁州西涧》
9  湖光秋月两相和，潭面无风镜未磨。遥望洞庭山水色，白银盘里一青螺。——唐代·刘禹锡《望洞庭》
10  长江悲已滞，万里念将归。况属高风晚，山山黄叶飞。——唐代·王勃《山中》
11  昔闻洞庭水，今上岳阳楼。吴楚东南坼，乾坤日夜浮。亲朋无一字，老病有孤舟。戎马关山北，凭轩涕泗流。——唐代·杜甫《登岳阳楼》
12  远看山有色，近听水无声。春去花还在，人来鸟不惊。——唐代·王维《画》
13  迟日江山丽，春风花草香。泥融飞燕子，沙暖睡鸳鸯。 江碧鸟逾白，山青花欲燃。今春看又过，何日是归年。——唐代·杜甫《绝句二首》
14  八月湖水平，涵虚混太清。气蒸云梦泽，波撼岳阳城。欲济无舟楫，端居耻圣明。坐观垂钓者，徒有羡鱼情。——唐代·孟浩然《望洞庭湖赠张丞相》
15  苍苍竹林寺，杳杳钟声晚。荷笠带斜阳，青山独归远。——唐代·刘长卿《送灵澈上人》
16  雨里鸡鸣一两家，竹溪村路板桥斜。妇姑相唤浴蚕去，闲看中庭栀子花。——唐代·王建《雨过山村》
17  秋浦长似秋，萧条使人愁。客愁不可度，行上东大楼。正西望长安，下见江水流。寄言向江水，汝意忆侬不。遥传一掬泪，为我达扬州。秋浦猿夜愁，黄山堪白头。清溪非陇水，翻作断肠流。欲去不得去，薄游成久游。何年是归日，雨泪下孤舟。秋浦锦驼鸟，人间天上稀。山鸡羞渌水，不敢照毛衣。两鬓入秋浦，一朝飒已衰。猿声催白发，长短尽成丝。秋浦多白猿，超腾若飞雪。牵引条上儿，饮弄水中月。愁作秋浦客，强看秋浦花。山川如剡县，风日似长沙。醉上山公马，寒歌宁戚牛。空吟白石烂，泪满黑貂裘。秋浦千重岭，水车岭最奇。天倾欲堕石，水拂寄生枝。江祖一片石，青天扫画屏。题诗留万古，绿字锦苔生。千千石楠树，万万女贞林。山山白鹭满，涧涧白猿吟。君莫向秋浦，猿声碎客心。逻人横鸟道，江祖出鱼梁。水急客舟疾，山花拂面香。水如一匹练，此地即平天。耐可乘明月，看花上酒船。渌水净素月，月明白鹭飞。郎听采菱女，一道夜歌归。炉火照天地，红星乱紫烟。赧郎明月夜，歌曲动寒川。白发三千丈，缘愁似个长。不知明镜里，何处得秋霜。秋浦田舍翁，采鱼水中宿。妻子张白鹇，结罝映深竹。桃波一步地，了了语声闻。黯与山僧别，低头礼白云。——唐代·李白《秋浦歌十七首》
18  渔翁夜傍西岩宿，晓汲清湘燃楚竹。烟销日出不见人，欸乃一声山水绿。回看天际下中流，岩上无心云相逐。——唐代·柳宗元《渔翁》
19  凉月如眉挂柳湾，越中山色镜中看。兰溪三日桃花雨，半夜鲤鱼来上滩。——唐代·戴叔伦《兰溪棹歌》
20  我本楚狂人，凤歌笑孔丘。手持绿玉杖，朝别黄鹤楼。五岳寻仙不辞远，一生好入名山游。庐山秀出南斗傍，屏风九叠云锦张。影落明湖青黛光，金阙前开二峰长，银河倒挂三石梁。香炉瀑布遥相望，回崖沓嶂凌苍苍。翠影红霞映朝日，鸟飞不到吴天长。登高壮观天地间，大江茫茫去不还。黄云万里动风色，白波九道流雪山。好为庐山谣，兴因庐山发。闲窥石镜清我心，谢公行处苍苔没。早服还丹无世情，琴心三叠道初成。遥见仙人彩云里，手把芙蓉朝玉京。先期汗漫九垓上，愿接卢敖游太清。——唐代·李白《庐山谣寄卢侍御虚舟》
21  楚塞三湘接，荆门九派通。江流天地外，山色有无中。郡邑浮前浦，波澜动远空。襄阳好风日，留醉与山翁。——唐代·王维《汉江临泛》
22  天平山上白云泉，云自无心水自闲。何必奔冲山下去，更添波浪向人间。——唐代·白居易《白云泉》
23  西登香炉峰，南见瀑布水。挂流三百丈，喷壑数十里。 欻如飞电来，隐若白虹起。初惊河汉落，半洒云天里。 仰观势转雄，壮哉造化功。海风吹不断，江月照还空。 空中乱潈射，左右洗青壁。飞珠散轻霞，流沫沸穹石。 而我乐名山，对之心益闲。无论漱琼液，还得洗尘颜。 且谐宿所好，永愿辞人间。 日照香炉生紫烟，遥看瀑布挂前川。 飞流直下三千尺，疑是银河落九天。——唐代·李白《望庐山瀑布水二首》
24  楚水巴山江雨多，巴人能唱本乡歌。今朝北客思归去，回入纥那披绿罗。——唐代·刘禹锡《竹枝词二首·其二》
25  清川带长薄，车马去闲闲。流水如有意，暮禽相与还。荒城临古渡，落日满秋山。迢递嵩高下，归来且闭关。——唐代·王维《归嵩山作》
26  春山多胜事，赏玩夜忘归。掬水月在手，弄花香满衣。兴来无远近，欲去惜芳菲。南望鸣钟处，楼台深翠微。——唐代·于良史《春山夜月》
27  湖山胜处放翁家，槐柳阴中野径斜。水满有时观下鹭，草深无处不鸣蛙。箨龙已过头番笋，木笔犹开第一花。叹息老来交旧尽，睡来谁共午瓯茶。——宋代·陆游《幽居初夏》
28  言入黄花川，每逐清溪水。随山将万转，趣途无百里。声喧乱石中，色静深松里。漾漾泛菱荇，澄澄映葭苇。我心素已闲，清川澹如此。请留磐石上，垂钓将已矣。——唐代·王维《青溪》
29  见说蚕丛路，崎岖不易行。山从人面起，云傍马头生。芳树笼秦栈，春流绕蜀城。升沉应已定，不必问君平。——唐代·李白《送友人入蜀》
30  垂钓坐磐石，水清心亦闲。鱼行潭树下，猿挂岛藤间。游女昔解佩，传闻于此山。求之不可得，沿月棹歌还。——唐代·孟浩然《万山潭作》
31  灞涘望长安，河阳视京县。白日丽飞甍，参差皆可见。余霞散成绮，澄江静如练。喧鸟覆春洲，杂英满芳甸。去矣方滞淫，怀哉罢欢宴。佳期怅何许，泪下如流霰。有情知望乡，谁能鬒不变？——南北朝·谢朓《晚登三山还望京邑》
32  古庙依青嶂，行宫枕碧流。水声山色锁妆楼。往事思悠悠。云雨朝还暮，烟花春复秋。啼猿何必近孤舟。行客自多愁。——唐代·李珣《巫山一段云·古庙依青嶂》
33  豁开青冥颠，泻出万丈泉。如裁一条素，白日悬秋天。——唐代·施肩吾《瀑布》
34  行到东溪看水时，坐临孤屿发船迟。野凫眠岸有闲意，老树着花无丑枝。短短蒲茸齐似剪，平平沙石净于筛。情虽不厌住不得，薄暮归来车马疲。——宋代·梅尧臣《东溪》
35  清溪深不测，隐处唯孤云。松际露微月，清光犹为君。茅亭宿花影，药院滋苔纹。余亦谢时去，西山鸾鹤群。——唐代·常建《宿王昌龄隐居》
36  烟波不动影沉沉，碧色全无翠色深。疑是水仙梳洗处，一螺青黛镜中心。——唐代·雍陶《题君山》
37  松下茅亭五月凉，汀沙云树晚苍苍。行人无限秋风思，隔水青山似故乡。——唐代·戴叔伦《题稚川山水》
38  南登杜陵上，北望五陵间。秋水明落日，流光灭远山。——唐代·李白《杜陵绝句》
39  万丈红泉落，迢迢半紫氛。奔流下杂树，洒落出重云。日照虹霓似，天清风雨闻。灵山多秀色，空水共氤氲。——唐代·张九龄《湖口望庐山瀑布泉》
40  巫山夹青天，巴水流若兹。巴水忽可尽，青天无到时。三朝上黄牛，三暮行太迟。三朝又三暮，不觉鬓成丝。——唐代·李白《上三峡》
41  澹然空水对斜晖，曲岛苍茫接翠微。波上马嘶看棹去，柳边人歇待船归。数丛沙草群鸥散，万顷江田一鹭飞。谁解乘舟寻范蠡，五湖烟水独忘机。——唐代·温庭筠《利州南渡》
42  三峡七百里，惟言巫峡长。重岩窅不极，叠嶂凌苍苍。绝壁横天险，莓苔烂锦章。入夜分明见，无风波浪狂。忠信吾所蹈，泛舟亦何伤！可以涉砥柱，可以浮吕梁。美人今何在？灵芝徒自芳。山空夜猿啸，征客泪沾裳。——唐代·杨炯《巫峡》
43  十月之交，朔月辛卯。日有食之，亦孔之丑。彼月而微，此日而微；今此下民，亦孔之哀。日月告凶，不用其行。四国无政，不用其良。彼月而食，则维其常；此日而食，于何不臧。烨烨震电，不宁不令。百川沸腾，山冢崒崩。高岸为谷，深谷为陵。哀今之人，胡憯莫惩？皇父卿士，番维司徒。家伯维宰，仲允膳夫。棸子内史，蹶维趣马。楀维师氏，醘妻煽方处。抑此皇父，岂曰不时？胡为我作，不即我谋？彻我墙屋，田卒污莱。曰予不戕，礼则然矣。皇父孔圣，作都于向。择三有事，亶侯多藏。不慭遗一老，俾守我王。择有车马，以居徂向。黾勉从事，不敢告劳。无罪无辜，谗口嚣嚣。下民之孽，匪降自天。噂沓背憎，职竞由人。悠悠我里，亦孔之痗。四方有羡，我独居忧。民莫不逸，我独不敢休。天命不彻，我不敢效我友自逸。——先秦·佚名《十月之交》
44  山中有流水，借问不知名。映地为天色，飞空作雨声。转来深涧满，分出小池平。恬澹无人见，年年长自清。——唐代·储光羲《咏山泉》
45  昏旦变气候，山水含清晖。清晖能娱人，游子憺忘归。出谷日尚早，入舟阳已微。林壑敛暝色，云霞收夕霏。芰荷迭映蔚，蒲稗相因依。披拂趋南径，愉悦偃东扉。虑澹物自轻，意惬理无违。寄言摄生客，试用此道推。——南北朝·谢灵运《石壁精舍还湖中作》
46  山窗游玉女，涧户对琼峰。岩顶翔双凤，潭心倒九龙。酒中浮竹叶，杯上写芙蓉。故验家山赏，惟有风入松。——唐代·武则天《游九龙潭》
47  岧峣太华俯咸京，天外三峰削不成。武帝祠前云欲散，仙人掌上雨初晴。河山北枕秦关险，驿路西连汉畤平。借问路傍名利客，何如此处学长生。——唐代·崔颢《行经华阴》
48  裹粮杖轻策，怀迟上幽室。行源径转远，距陆情未毕。澹潋结寒姿，团栾润霜质。涧委水屡迷，林迥岩逾密。眷西谓初月，顾东疑落日。践夕奄昏曙，蔽翳皆周悉。蛊上贵不事，履二美贞吉。幽人常坦步，高尚邈难匹。颐阿竟何端，寂寂寄抱一。恬如既已交，缮性自此出。——南北朝·谢灵运《登永嘉绿嶂山》
49  客游倦水宿，风潮难具论。洲岛骤回合，圻岸屡崩奔。乘月听哀狖，浥露馥芳荪。春晚绿野秀，岩高白云屯。千念集日夜，万感盈朝昏。攀崖照石镜，牵叶入松门。三江事多往，九派理空存。灵物郄珍怪，异人秘精魂。金膏灭明光，水碧辍流温。徒作千里曲，弦绝念弥敦。——南北朝·谢灵运《入彭蠡湖口》
50  苍苍森八桂，兹地在湘南。江作青罗带，山如碧玉篸。户多输翠羽，家自种黄甘。远胜登仙去，飞鸾不假骖。——唐代·韩愈《送桂州严大夫同用南字》
51  闻道稽山去，偏宜谢客才。千岩泉洒落，万壑树萦回。东海横秦望，西陵绕越台。湖清霜镜晓，涛白雪山来。八月枚乘笔，三吴张翰杯。此中多逸兴，早晚向天台。——唐代·李白《送友人寻越中山水》
52  羁心积秋晨，晨积展游眺。孤客伤逝湍，徒旅苦奔峭。石浅水潺湲，日落山照曜。荒林纷沃若，哀禽相叫啸。遭物悼迁斥，存期得要妙。既秉上皇心，岂屑末代诮。目睹严子濑，想属任公钓。谁谓古今殊，异代可同调。——南北朝·谢灵运《七里濑》
53  绿江深见底，高浪直翻空。惯是湖边住，舟轻不畏风。逐流牵荇叶，缘岸摘芦苗。为惜鸳鸯鸟，轻轻动画桡。日暮长江里，相邀归渡头。落花如有意，来去逐船流。隔江看树色，沿月听歌声。不是长干住，那从此路行。——唐代·储光羲《江南曲四首》
54  西岳峥嵘何壮哉！黄河如丝天际来。黄河万里触山动，盘涡毂转秦地雷。荣光休气纷五彩，千年一清圣人在。巨灵咆哮擘两山，洪波喷箭射东海。三峰却立如欲摧，翠崖丹谷高掌开。白帝金精运元气，石作莲花云作台。云台阁道连窈冥，中有不死丹丘生。明星玉女备洒扫，麻姑搔背指爪轻。我皇手把天地户，丹丘谈天与天语。九重出入生光辉，东来蓬莱复西归。玉浆倘惠故人饮，骑二茅龙上天飞。——唐代·李白《西岳云台歌送丹丘子》
55  人道横江好，侬道横江恶。一风三日吹倒山，白浪高于瓦官阁。海潮南去过浔阳，牛渚由来险马当。横江欲渡风波恶，一水牵愁万里长。横江西望阻西秦，汉水东连扬子津。白浪如山那可渡，狂风愁杀峭帆人。海神来过恶风回，浪打天门石壁开。浙江八月何如此？涛似连山喷雪来！横江馆前津吏迎，向余东指海云生。郎今欲渡缘何事？如此风波不可行！月晕天风雾不开，海鲸东蹙百川回。惊波一起三山动，公无渡河归去来。——唐代·李白《横江词六首》
56  山苍苍，水茫茫，大孤小孤江中央。崖崩路绝猿鸟去，惟有乔木搀天长。客舟何处来，棹歌中流声抑扬。沙平风软望不到，孤山久与船低昂。峨峨两烟鬟，晓镜开新妆。舟中贾客莫漫狂，小姑前年嫁彭郎。——宋代·苏轼《李思训画长江绝岛图》
57  太虚生月晕，舟子知天风。挂席候明发，渺漫平湖中。中流见匡阜，势压九江雄。黯黮凝黛色，峥嵘当曙空。香炉初上日，瀑水喷成虹。久欲追尚子，况兹怀远公。我来限于役，未暇息微躬。淮海途将半，星霜岁欲穷。寄言岩栖者，毕趣当来同。——唐代·孟浩然《彭蠡湖中望庐山》
58  北山输绿涨横陂，直堑回塘滟滟时。细数落花因坐久，缓寻芳草得归迟。——宋代·王安石《北山》
59  春岩瀑泉响，夜久山已寂。明月净松林，千峰同一色。——宋代·欧阳修《自菩提步月归广化寺》
60  巫山高，高以大；淮水深，难以逝。我欲东归，害梁不为？我集无高曳，水何梁汤汤回回。临水远望，泣下沾衣。远道之人心思归，谓之何！——两汉·佚名《巫山高》
61  旅客三秋至，层城四望开。楚山横地出，汉水接天回。冠盖非新里，章华即旧台。习池风景异，归路满尘埃。——唐代·杜审言《登襄阳城》
62  青枥林深亦有人，一渠流水数家分。山当日午回峰影，草带泥痕过鹿群。蒸茗气从茅舍出，缲丝声隔竹篱闻。行逢卖药归来客，不惜相随入岛云。——唐代·项斯《山行》
63  归来物外情，负杖阅岩耕。源水看花入，幽林采药行。野人相问姓，山鸟自呼名。去去独吾乐，无然愧此生。——唐代·宋之问《陆浑山庄》
64  三门横峻滩，六剌走波澜。石惊虎伏起，水状龙萦盘。何惭七里濑，使我欲垂竿。——唐代·李白《下陵阳沿高溪三门六剌滩》
65  奇峰出奇云，秀木含秀气。清晏皖公山，巉绝称人意。独游沧江上，终日淡无味。但爱兹岭高，何由讨灵异。默然遥相许，欲往心莫遂。待吾还丹成，投迹归此地。——唐代·李白《江上望皖公山》
66  画图曾识零陵郡，今日方知画不如。城郭恰临潇水上，山川犹是柳侯余。驿亭幽绝堪垂钓，岩石虚明可读书。欲买愚溪三亩地，手拈茅栋竟移居。——宋代·欧阳修《咏零陵》
67  落景余清辉，轻桡弄溪渚。泓澄爱水物，临泛何容与。白首垂钓翁，新妆浣纱女。相看似相识，脉脉不得语。——唐代·孟浩然《耶溪泛舟》
68  中巴之东巴东山，江水开辟流其间。白帝高为三峡镇，瞿塘险过百牢关。&其一 瞿塘 一作：“夔州”&白帝夔州各异城，蜀江楚峡混殊名。英雄割据非天意，霸主并吞在物情。&其二&群雄竞起问前朝，王者无外见今朝。比讶渔阳结怨恨，元听舜日旧箫韶。&其三&赤甲白盐俱刺天，闾阎缭绕接山巅。枫林橘树丹青合，复道重楼锦绣悬。&其四&瀼东瀼西一万家，江北江南春冬花。背飞鹤子遗琼蕊，相趁凫雏入蒋牙。&其五&东屯稻畦一百顷，北有涧水通青苗。晴浴狎鸥分处处，雨随神女下朝朝。&其六&蜀麻吴盐自古通，万斛之舟行若风。长年三老长歌里，白昼摊钱高浪中。&其七&忆昔咸阳都市合，山水之图张卖时。巫峡曾经宝屏见，楚宫犹对碧峰疑。&其八&武侯祠堂不可忘，中有松柏参天长。干戈满地客愁破，云日如火炎天凉。&其九&阆风玄圃与蓬壶，中有高堂天下无。借问夔州压何处，峡门江腹拥城隅。&其十&——唐代·杜甫《夔州歌十绝句》
69  猿鸣诚知曙，谷幽光未显。岩下云方合，花上露犹泫。逶迤傍隈隩，迢递陟陉岘。过涧既厉急，登栈亦陵缅。川渚屡径复，乘流玩回转。苹萍泛沉深，菰蒲冒清浅。企石挹飞泉，攀林摘叶卷。想见山阿人，薜萝若在眼。握兰勤徒结，折麻心莫展。情用赏为美，事昧竟谁辨？观此遗物虑，一悟得所遣。——南北朝·谢灵运《从斤竹涧越岭溪行》
70  陵阳佳地昔年游，谢脁青山李白楼。唯有日斜溪上思，酒旗风影落春流。——唐代·陆龟蒙《怀宛陵旧游》
71  帝子远辞丹凤阙，天书遥借翠微宫。隔窗云雾生衣上，卷幔山泉入镜中。林下水声喧语笑，岩间树色隐房栊。仙家未必能胜此，何事吹笙向碧空。——唐代·王维《敕借岐王九成宫避暑应教》
72  烧痕惨淡带昏鸦，数尽寒梅未见花。回雁峰南三百里，捕蛇说里数千家。澄江绕郭闻渔唱，怪石堆庭见吏衙。昔日愚溪何自苦，永州犹未是天涯。——元代·陈孚《咏永州》
73  秋声咽塞笳，边气肃霜华。九日登高处，群山入望赊。苍蒹仍碧水，绿酒对黄花。鸿鹄归何处，长天空落霞。——明代·赵时春《原州九日》
74  江中绿雾起凉波，天上叠巘红嵯峨。水风浦云生老竹，渚暝蒲帆如一幅。鲈鱼千头酒百斛，酒中倒卧南山绿。吴歈越吟未终曲，江上团团贴寒玉。——唐代·李贺《江南弄》
75  义公习禅寂，结宇依空林。户外一峰秀，阶前众壑深。夕阳连雨足，空翠落庭阴。看取莲花净，应知不染心。——唐代·孟浩然《题大禹寺义公禅房》
76  君寻腾空子，应到碧山家。水舂云母碓，风扫石楠花。若爱幽居好，相邀弄紫霞。多君相门女，学道爱神仙。素手掬青霭，罗衣曳紫烟。一往屏风叠，乘鸾着玉鞭。——唐代·李白《送内寻庐山女道士李腾空二首》
77  谪弃殊隐沦，登陟非远郊。所怀缓伊郁，讵欲肩夷巢。高岩瞰清江，幽窟潜神蛟。开旷延阳景，回薄攒林梢。西亭构其巅，反宇临呀庨。背瞻星辰兴，下见云雨交。惜非吾乡土，得以荫菁茆。羁贯去江介，世仕尚函崤。故墅即沣川，数亩均肥硗。台馆集荒丘，池塘疏沈坳。会有圭组恋，遂贻山林嘲。薄躯信无庸，锁屑剧斗筲。囚居固其宜，厚羞久已包。庭除植蓬艾，隟牖悬蟏蛸。所赖山水客，扁舟柱长梢。挹流敌清觞，掇野代嘉肴。适道有高言，取乐非弦匏。逍遥屏幽昧，澹薄辞喧呶。晨鸡不余欺，风雨闻嘐嘐。再期永日闲，提挈移中庖。——唐代·柳宗元《游朝阳岩遂登西亭二十韵》
78  九疑浚倾奔，临源委萦回。会合属空旷，泓澄停风雷。高馆轩霞表，危楼临山隈。兹辰始澄霁，纤云尽褰开。天秋日正中，水碧无尘埃。杳杳渔父吟，叫叫羁鸿哀。境胜岂不豫，虑分固难裁。升高欲自舒，弥使远念来。归流驶且广，泛舟绝沿洄。——唐代·柳宗元《湘口馆潇湘二水所会》
1  旅馆寒灯独不眠，客心何事转凄然。故乡今夜思千里，霜鬓明朝又一年。——唐代·高适《除夜作》
2  少小离家老大回，乡音无改鬓毛衰。无改 一作：未改/》
3  秋风起兮白云飞，草木黄落兮雁南归。兰有秀兮菊有芳，怀佳人兮不能忘。泛楼船兮济汾河，横中流兮扬素波。箫鼓鸣兮发棹歌，欢乐极兮哀情多。少壮几时兮奈老何！——两汉·刘彻《秋风辞》
4  摧折不自守，秋风吹若何。暂时花戴雪，几处叶沉波。体弱春风早，丛长夜露多。江湖后摇落，亦恐岁蹉跎。——唐代·杜甫《蒹葭》
5  忆年十五心尚孩，健如黄犊走复来。庭前八月梨枣熟，一日上树能千回。即今倏忽已五十，坐卧只多少行立。强将笑语供主人，悲见生涯百忧集。入门依旧四壁空，老妻睹我颜色同。痴儿不知父子礼，叫怒索饭啼门东。——唐代·杜甫《百忧集行》
6  腰间羽箭久凋零，太息燕然未勒铭。老子犹堪绝大漠，诸君何至泣新亭。一身报国有万死，双鬓向人无再青。记取江湖泊船处，卧闻新雁落寒汀。——宋代·陆游《夜泊水村》
7  峭寒催换木棉裘，倚杖郊原作近游。最是秋风管闲事，红他枫叶白人头。——清代·赵翼《野步》
8  鬓毛不觉白毵毵，一事无成百不堪。共惜盛时辞阙下，同嗟除夜在江南。家山泉石寻常忆，世路风波子细谙。老校于君合先退，明年半百又加三。——唐代·白居易《除夜寄微之》
9  此道昔归顺，西郊胡正繁。至今残破胆，应有未招魂。近得归京邑，移官岂至尊。无才日衰老，驻马望千门。——唐代·杜甫《至德二载甫自京金光门出问道归凤翔乾元初…有悲往事》
10  渐老多忧百事忙，天寒日短更心伤。数分红色上黄叶，一瞬曙光成夕阳。春水别来应到海，小松生命合禁霜。壶中若逐仙翁去，待看年华几许长。——宋代·李觏《秋晚悲怀》
11  自我来黄州，已过三寒食。年年欲惜春，春去不容惜。今年又苦雨，两月秋萧瑟。卧闻海棠花，泥污燕支雪。暗中偷负去，夜半真有力。何殊病少年，病起头已白。春江欲入户，雨势来不已。小屋如渔舟，濛濛水云里。空庖煮寒菜，破灶烧湿苇。那知是寒食，但见乌衔纸。君门深九重，坟墓在万里。也拟哭途穷，死灰吹不起。——宋代·苏轼《寒食雨二首》
12  二月已破三月来，渐老逢春能几回。莫思身外无穷事，且尽生前有限杯。——唐代·杜甫《绝句漫兴九首·其四》
13  黄昏鼓角似边州，三十年前上此楼。今日山城对垂泪，伤心不独为悲秋。——唐代·李益《上汝州郡楼》
14  道路本无限，又应何处逢。流年莫虚掷，华发不相容。 野渡波摇月，空城雨翳钟。此心随去马，迢递过千峰。——唐代·方干《送从兄郜》
15  吟怀未许老重阳，霜雪无端入鬓长。几度白衣虚令节，致疑黄菊是孤芳。野心一片湖云外，灏气三秋海日旁。山阁若逢阎伯屿，方君诗思敌王郎。——清代·序灯《九日吴山宴集值雨次韵》
16  仲尼既已没，余亦浮于海。昏见斗柄回，方知岁星改。虚舟任所适，垂钓非有待。为问乘槎人，沧洲复何在。——唐代·孟浩然《岁暮海上作》
1  炉火照天地，红星乱紫烟。赧郎明月夜，歌曲动寒川。——唐代·李白《秋浦歌十七首·其十四》
1  往事只堪哀，对景难排。秋风庭院藓侵阶。一任珠帘闲不卷，终日谁来。金锁已沉埋，壮气蒿莱。晚凉天净月华开。想得玉楼瑶殿影，空照秦淮。——五代·李煜《浪淘沙·往事只堪哀》
1  静夜四无邻，荒居旧业贫。雨中黄叶树，灯下白头人。以我独沉久，愧君相见频。平生自有分，况是蔡家亲。——唐代·司空曙《喜外弟卢纶见宿》
1  当薛侯之初令也，珰而虎者，张甚。郡邑之良，泣而就逮。侯少年甫任事，人皆为侯危。侯笑曰：“不然。此蒙庄氏所谓养虎者也。猝饥则噬人，而猝饱必且负嵎。吾饥之使不至怒；而饱之使不至骄，政在我矣。”已而果就约。至他郡邑，暴横甚，荆则招之亦不至。而是时适有播酋之变。部使者檄下如雨，计亩而诛，计丁而夫。耕者哭于田，驿者哭于邮。而荆之去川也迩。沮水之余，被江而下，惴惴若不能一日处。侯谕父老曰：“是釜中鱼，何能为？”戒一切勿嚣。且曰，“奈何以一小逆疲吾赤子！”诸征调皆缓其议，未几果平。余时方使还，闻之叹曰：“今天下为大小吏者皆若此，无忧太平矣。”小民无识，见一二官吏与珰相持而击，则群然誉。故激之名张，而调之功隐。吾务其张而不顾其害，此犹借锋以割耳。自古国家之祸，造于小人，而成于贪功幸名之君子者，十常八九。故自楚、蜀造祸以来，识者之忧，有深于珰与夷者。辟如病人，冀病之速去也，而纯用攻伐之剂，其人不死于病而死于攻。今观侯之治荆，激之耶，抑调之耶？吏侯一日而秉政，其不以贪功幸名之药毒天下也审矣。侯为人丰颐广额，一见知其巨材。今年秋以试事分校省闱，首取余友元善，次余弟宗郢。元善才识卓绝，其为文骨胜其肌，根极幽彻，非具眼如侯，未有能赏识其俊者。余弟质直温文，其文如其人，能不为师门之辱者。以此二士度一房，奚啻得五？侯可谓神于相士者也。侯之徽政，不可枚举。略述其大者如此。汉庭第治行，讵有能出侯上者？侯行矣。 　呜呼。使逆珰时不为激而为调，宁至决裂乎？谁谓文人无奇识，不能烛几于先也。——明代·袁宏道《送江陵薛侯入觐序》
1  横看成岭侧成峰，远近高低各不同。不识庐山真面目，只缘身在此山中。——宋代·苏轼《题西林壁》
2  虚空落泉千仞直，雷奔入江不暂息。今古长如白练飞，一条界破青山色。——唐代·徐凝《庐山瀑布》
3  山行非有期，弥远不能辍。但欲掩昏旦，遂复经圆缺。扪壁窥龙池，攀枝瞰乳穴。积峡忽复启，平途俄已绝。峦垅有合沓，往来无踪辙。昼夜蔽日月，冬夏共霜雪。——魏晋·谢灵运《登庐山绝顶望诸峤》
1  渭水自萦秦塞曲，黄山旧绕汉宫斜。銮舆迥出千门柳，阁道回看上苑花。云里帝城双凤阙，雨中春树万人家。为乘阳气行时令，不是宸游玩物华。——唐代·王维《奉和圣制从蓬莱向兴庆阁道中留春雨中春望之作应制》
2  宿雨霁氛埃，流云度城阙。河堤柳新翠，苑树花先发。洛阳花柳此时浓，山水楼台映几重。群公拂雾朝翔凤，天子乘春幸凿龙。凿龙近出王城外，羽从琳琅拥轩盖。云罕才临御水桥，天衣已入香山会。山壁崭岩断复连，清流澄澈俯伊川。雁塔遥遥绿波上，星龛奕奕翠微边。层峦旧长千寻木，远壑初飞百丈泉，彩仗蜺旌绕香阁，下辇登高望河洛。东城宫阙拟昭回，南阳沟塍殊绮错。林下天香七宝台，山中春酒万年杯。微风一起祥花落，仙乐初鸣瑞鸟来。鸟来花落纷无已，称觞献寿烟霞里。歌舞淹留景欲斜，石关犹驻五云车。鸟旗翼翼留芳草，龙骑駸駸映晚花。千乘万骑銮舆出，水静山空严警跸。郊外喧喧引看人，倾都南望属车尘。嚣声引飏闻黄道，佳气周回入紫宸。先王定鼎山河固，宝命乘周万物新。吾皇不事瑶池乐，时雨来观农扈春。——唐代·宋之问《龙门应制》
3  皇家贵主好神仙，别业初开云汉边。山出尽如鸣凤岭，池成不让饮龙川。妆楼翠幌教春住，舞阁金铺借日悬。敬从乘舆来此地，称觞献寿乐钧天。——唐代·沈佺期《侍宴安乐公主新宅应制》
4  碧水澄潭映远空，紫云香驾御微风。汉家城阙疑天上，秦地山川似镜中。向浦回舟萍已绿，分林蔽殿槿初红。古来徒奏横汾曲，今日宸游圣藻雄。——唐代·沈佺期《兴庆池侍宴应制》
1  桃李待日开，荣华照当年。东风动百物，草木尽欲言。枯枝无丑叶，涸水吐清泉。大力运天地，羲和无停鞭。功名不早著，竹帛将何宣。桃李务青春，谁能贳白日。富贵与神仙，蹉跎成两失。金石犹销铄，风霜无久质。畏落日月后，强欢歌与酒。秋霜不惜人，倏忽侵蒲柳。——唐代·李白《长歌行》
2  从军玉门道，逐虏金微山。笛奏梅花曲，刀开明月环。鼓声鸣海上，兵气拥云间。愿斩单于首，长驱静铁关。——唐代·李白《从军行》
1  明月照高楼，流光正徘徊。上有愁思妇，悲叹有余哀。借问叹者谁？言是宕子妻。君行逾十年，孤妾常独栖。君若清路尘，妾若浊水泥。浮沉各异势，会合何时谐？愿为西南风，长逝入君怀。君怀良不开，贱妾当何依？——魏晋·曹植《七哀诗》
2  茕茕白兔，东走西顾。衣不如新，人不如故。——两汉·佚名《古艳歌》
3  习习谷风，维风及雨。将恐将惧，维予与女。将安将乐，女转弃予。习习谷风，维风及颓。将恐将惧，置予于怀。将安将乐，弃予如遗。习习谷风，维山崔嵬。无草不死，无木不萎。忘我大德，思我小怨。——先秦·佚名《小雅·谷风》
4  鴥彼晨风，郁彼北林。未见君子，忧心钦钦。如何如何，忘我实多！山有苞栎，隰有六駮。未见君子，忧心靡乐。如何如何，忘我实多！山有苞棣，隰有树檖。未见君子，忧心如醉。如何如何，忘我实多！——先秦·佚名《晨风》
5  上山采蘼芜，下山逢故夫。长跪问故夫，新人复何如？新人虽言好，未若故人姝。颜色类相似，手爪不相如。新人从门入，故人从閤去。新人工织缣，故人工织素。织缣日一匹，织素五丈余。将缣来比素，新人不如故。——两汉·佚名《上山采蘼芜》
6  白华菅兮，白茅束兮。之子之远，俾我独兮。英英白云，露彼菅茅。天步艰难，之子不犹。滮池北流，浸彼稻田。啸歌伤怀，念彼硕人。樵彼桑薪，卬烘于煁。维彼硕人，实劳我心。鼓钟于宫，声闻于外。念子懆懆，视我迈迈。有鹙在梁，有鹤在林。维彼硕人，实劳我心。鸳鸯在梁，戢其左翼。之子无良，二三其德。有扁斯石，履之卑兮。之子之远，俾我疧兮。——先秦·佚名《白华》
7  我行其野，蔽芾其樗。婚姻之故，言就尔居。尔不我畜，复我邦家。我行其野，言采其蓫。婚姻之故，言就尔宿。尔不我畜，言归斯复。我行其野，言采其葍。不思旧姻，求尔新特。成不以富，亦祗以异。——先秦·佚名《我行其野》
8  彼何人斯？其心孔艰。胡逝我梁，不入我门？伊谁云从？维暴之云。二人从行，谁为此祸？胡逝我梁，不入唁我？始者不如今，云不我可彼何人斯？胡逝我陈？我闻其声，不见其身。不愧于人？不畏于天？彼何人斯？其为飘风。胡不自北？胡不自南？胡逝我梁？絺搅我心。尔之安行，亦不遑舍。尔之亟行，遑脂尔车。壹者之来，云何其盱。尔还而入，我心易也。还而不入，否难知也。壹者之来，俾我絺也。伯氏吹埙，仲氏吹篪。及尔如贯，谅不我知，出此三物，以诅尔斯。为鬼为蜮，则不可得。有靦面目，视人罔极。作此好歌，以极反侧。——先秦·佚名《何人斯》
9  靡芜盈手泣斜晖，闻道邻家夫婿归。别日南鸿才北去，今朝北雁又南飞。春来秋去相思在，秋去春来信息稀。扃闭朱门人不到，砧声何事透罗帏。——唐代·鱼玄机《闺怨》
1  腊日常年暖尚遥，今年腊日冻全消。侵陵雪色还萱草，漏泄春光有柳条。纵酒欲谋良夜醉，还家初散紫宸朝。口脂面药随恩泽，翠管银罂下九霄。——唐代·杜甫《腊日》
2  千家笑语漏迟迟，忧患潜从物外知。悄立市桥人不识，一星如月看多时。——清代·黄景仁《癸巳除夕偶成》
3  鹤发垂肩尺许长，离家三十五端阳。 儿童见说深惊讶，却问何方是故乡。——唐代·殷尧藩《同州端午》
4  峥嵘赤云西，日脚下平地。柴门鸟雀噪，归客千里至。妻孥怪我在，惊定还拭泪。世乱遭飘荡，生还偶然遂！邻人满墙头，感叹亦歔欷。夜阑更秉烛，相对如梦寐。晚岁迫偷生，还家少欢趣。娇儿不离膝：畏我复却去。忆昔好追凉，故绕池边树。萧萧北风劲，抚事煎百虑。赖知禾黍收，已觉糟床注。如今足斟酌，且用慰迟暮。群鸡正乱叫，客至鸡斗争。驱鸡上树木，始闻叩柴荆。父老四五人，问我久远行。手中各有携，倾榼浊复清。莫辞酒味薄，黍地无人耕。兵戈既未息，儿童尽东征。请为父老歌，艰难愧深情。歌罢仰天叹，四座泪纵横。——唐代·杜甫《羌村》
5  门有车马宾，金鞍曜朱轮。谓从丹霄落，乃是故乡亲。呼儿扫中堂，坐客论悲辛。对酒两不饮，停觞泪盈巾。叹我万里游，飘飘三十春。空谈帝王略，紫绶不挂身。雄剑藏玉匣，阴符生素尘。廓落无所合，流离湘水滨。借问宗党间，多为泉下人。生苦百战役，死托万鬼邻。北风扬胡沙，埋翳周与秦。大运且如此，苍穹宁匪仁。恻怆竟何道，存亡任大钧。——唐代·李白《门有车马客行》
6  眼见风来沙旋移，经年不省草生时。莫言塞北无春到，总有春来何处知。破讷沙头雁正飞，鸊鹈泉上战初归。平明日出东南地，满碛寒光生铁衣。——唐代·李益《度破讷沙二首》
1  独坐幽篁里，弹琴复长啸。深林人不知，明月来相照。——唐代·王维《竹里馆》
2  我本楚狂人，凤歌笑孔丘。手持绿玉杖，朝别黄鹤楼。五岳寻仙不辞远，一生好入名山游。庐山秀出南斗傍，屏风九叠云锦张。影落明湖青黛光，金阙前开二峰长，银河倒挂三石梁。香炉瀑布遥相望，回崖沓嶂凌苍苍。翠影红霞映朝日，鸟飞不到吴天长。登高壮观天地间，大江茫茫去不还。黄云万里动风色，白波九道流雪山。好为庐山谣，兴因庐山发。闲窥石镜清我心，谢公行处苍苔没。早服还丹无世情，琴心三叠道初成。遥见仙人彩云里，手把芙蓉朝玉京。先期汗漫九垓上，愿接卢敖游太清。——唐代·李白《庐山谣寄卢侍御虚舟》
3  今夕少愉乐，起坐开清尊。举觞酹先酒，为我驱忧烦。须臾心自殊，顿觉天地暄。连山变幽晦，绿水函晏温。蔼蔼南郭门，树木一何繁。清阴可自庇，竟夕闻佳言。尽醉无复辞，偃卧有芳荪。彼哉晋楚富，此道未必存。——唐代·柳宗元《饮酒》
4  山寺钟鸣昼已昏，渔梁渡头争渡喧。人随沙岸向江村，余亦乘舟归鹿门。鹿门月照开烟树，忽到庞公栖隐处。岩扉松径长寂寥，惟有幽人自来去。——唐代·孟浩然《夜归鹿门山歌》
5  斜阳照墟落，穷巷牛羊归。野老念牧童，倚杖候荆扉。雉雊麦苗秀，蚕眠桑叶稀。田夫荷锄至，相见语依依。即此羡闲逸，怅然吟式微。——唐代·王维《渭川田家》
6  寂寂竟何待，朝朝空自归。欲寻芳草去，惜与故人违。当路谁相假，知音世所稀。只应守寂寞，还掩故园扉。——唐代·孟浩然《留别王侍御维》
7  南登杜陵上，北望五陵间。秋水明落日，流光灭远山。——唐代·李白《杜陵绝句》
8  长夏村墟风日清，檐牙燕雀已生成。蝶衣晒粉花枝舞，蛛网添丝屋角晴。落落疏帘邀月影，嘈嘈虚枕纳溪声。久斑两鬓如霜雪，直欲渔樵过此生。——宋代·张耒《夏日三首·其一》
9  纸屏石枕竹方床，手倦抛书午梦长。睡起莞然成独笑，数声渔笛在沧浪。——宋代·蔡确《夏日登车盖亭》
10  一丘常欲卧，三径苦无资。北土非吾愿，东林怀我师。黄金燃桂尽，壮志逐年衰。日夕凉风至，闻蝉但益悲。——唐代·孟浩然《秦中感秋寄远上人》
11  秦川朝望迥，日出正东峰。远近山河净，逶迤城阙重。秋声万户竹，寒色五陵松。客有归欤叹，凄其霜露浓。——唐代·李颀《望秦川》
12  何处可为别，长安青绮门。胡姬招素手，延客醉金樽。临当上马时，我独与君言。风吹芳兰折，日没鸟雀喧。举手指飞鸿，此情难具论。同归无早晚，颍水有清源。君思颍水绿，忽复归嵩岑。归时莫洗耳，为我洗其心。洗心得真情，洗耳徒买名。谢公终一起，相与济苍生。——唐代·李白《送裴十八图南归嵩山二首》
13  不到东山向一年，归来才及种春田。雨中草色绿堪染，水上桃花红欲然。优娄比丘经论学，伛偻丈人乡里贤。披衣倒屣且相见，相欢语笑衡门前。——唐代·王维《辋川别业》
14  王屋山人魏万，云自嵩宋沿吴相访，数千里不遇。乘兴游台越，经永嘉，观谢公石门。后于广陵相见，美其爱文好古，浪迹方外，因述其行而赠是诗。 仙人东方生，浩荡弄云海。仙人东方生，浩荡弄云海。沛然乘天游，独往失所在。 魏侯继大名，本家聊摄城。卷舒入元化，迹与古贤并。 十三弄文史，挥笔如振绮。辩折田巴生，心齐鲁连子。 西涉清洛源，颇惊人世喧。采秀卧王屋，因窥洞天门。 朅来游嵩峰，羽客何双双。朝携月光子，暮宿玉女窗。 鬼谷上窈窕，龙潭下奔潈。东浮汴河水，访我三千里。 逸兴满吴云，飘飖浙江汜。挥手杭越间，樟亭望潮还。 涛卷海门石，云横天际山。白马走素车，雷奔骇心颜。 遥闻会稽美，且度耶溪水。万壑与千岩，峥嵘镜湖里。 秀色不可名，清辉满江城。人游月边去，舟在空中行。 此中久延伫，入剡寻王许。笑读曹娥碑，沉吟黄绢语。 天台连四明，日入向国清。五峰转月色，百里行松声。 灵溪咨沿越，华顶殊超忽。石梁横青天，侧足履半月。 忽然思永嘉，不惮海路赊。挂席历海峤，回瞻赤城霞。 赤城渐微没，孤屿前峣兀。水续万古流，亭空千霜月。 缙云川谷难，石门最可观。瀑布挂北斗，莫穷此水端。 喷壁洒素雪，空濛生昼寒。却思恶溪去，宁惧恶溪恶。 咆哮七十滩，水石相喷薄。路创李北海，岩开谢康乐。 松风和猿声，搜索连洞壑。径出梅花桥，双溪纳归潮。 落帆金华岸，赤松若可招。沈约八咏楼，城西孤岧峣. 岧峣四荒外，旷望群川会。云卷天地开，波连浙西大。 乱流新安口，北指严光濑。钓台碧云中，邈与苍岭对。 稍稍来吴都，裴回上姑苏。烟绵横九疑，漭荡见五湖。 目极心更远，悲歌但长吁。回桡楚江滨，挥策扬子津。 身著日本裘，昂藏出风尘。五月造我语，知非儓儗人。 相逢乐无限，水石日在眼。徒干五诸侯，不致百金产。 吾友扬子云，弦歌播清芬。虽为江宁宰，好与山公群。 乘兴但一行，且知我爱君。君来几何时，仙台应有期。 东窗绿玉树，定长三五枝。至今天坛人，当笑尔归迟。 我苦惜远别，茫然使心悲。黄河若不断，白首长相思。——唐代·李白《送王屋山人魏万还王屋·并序》
15  虚怀何所欲，岁晏聊懒逸。云翼谢翩翻，松心保贞实。风秋景气爽，叶落井径出。陶然美酒酣，所谓幽人吉。自当轻尺璧，岂复扫一室。安用簪进贤，少微斯可必。——唐代·权德舆《星名诗》
16  候晓逾闽嶂，乘春望越台。宿云鹏际落，残月蚌中开。薜荔摇青气，桄榔翳碧苔。桂香多露裛，石响细泉回。抱叶玄猿啸，衔花翡翠来。南中虽可悦，北思日悠哉。鬒发俄成素，丹心已作灰。何当首归路，行剪故园莱。——唐代·宋之问《早发始兴江口至虚氏村作》
17  少年识事浅，强学干名利。徒闻跃马年，苦无出人智。即事岂徒言，累官非不试。既寡遂性欢，恐招负时累。清冬见远山，积雪凝苍翠。浩然出东林，发我遗世意。惠连素清赏，夙语尘外事。欲缓携手期，流年一何驶。——唐代·王维《赠从弟司库员外絿》
1  河外孤城枕草莱，绝边风雨送愁来。一秋穿堑兵多死，十月烧荒将未回。往事空馀元昊骨，壮心思上李陵台。朝庭遣使吾何补，白面渐非济世才。——明代·李梦阳《夏城坐雨》
1  明月出天山，苍茫云海间。长风几万里，吹度玉门关。汉下白登道，胡窥青海湾。由来征战地，不见有人还。戍客望边邑，思归多苦颜。高楼当此夜，叹息未应闲。——唐代·李白《关山月》
1  舍南舍北皆春水，但见群鸥日日来。花径不曾缘客扫，蓬门今始为君开。盘飧市远无兼味，樽酒家贫只旧醅。肯与邻翁相对饮，隔篱呼取尽馀杯。——唐代·杜甫《客至》
1  家资是何物，积帙列梁梠。高斋晓开卷，独共圣人语。英贤虽异世，自古心相许。案头见蠹鱼，犹胜凡俦侣。——唐代·皮日休《读书》
2  清明暮春里，怅望北山陲。燧火开新焰，桐花发故枝。沈冥惭岁物，欢宴阻朋知。不及林间鸟，迁乔并羽仪。——唐代·孙昌胤《清明》
3  惜春连日醉昏昏，醒后衣裳见酒痕。细水浮花归别涧，断云含雨入孤村。人闲易有芳时恨，地迥难招自古魂。惭愧流莺相厚意，清晨犹为到西园。——唐代·韩偓《春尽》
4  草暖云昏万里春，宫花拂面送行人。自言汉剑当飞去，何事还车载病身。——唐代·李贺《出城寄权璩杨敬之》
5  乘辇夜行游，逍遥步西园。双渠相溉灌，嘉木绕通川。卑枝拂羽盖，修条摩苍天。惊风扶轮毂，飞鸟翔我前。丹霞夹明月，华星出云间。上天垂光采，五色一何鲜。寿命非松乔，谁能得神仙。遨游快心意，保己终百年。——魏晋·曹丕《芙蓉池作》
1  早岁那知世事艰，中原北望气如山。楼船夜雪瓜洲渡，铁马秋风大散关。塞上长城空自许，镜中衰鬓已先斑。出师一表真名世，千载谁堪伯仲间！——宋代·陆游《书愤五首·其一》
2  少小边州惯放狂，骣骑蕃马射黄羊。如今年老无筋力，犹倚营门数雁行。家本清河住五城，须凭弓箭得功名。等闲飞鞚秋原上，独向寒云试射声。弓背霞明剑照霜，秋风走马出咸阳。未收天子河湟地，不拟回头望故乡。霜满中庭月满楼，金樽玉柱对清秋。当年称意须行乐，不到天明不肯休。——唐代·令狐楚《少年行四首》
3  几砚昔年游，于今成十秋。松坚终发石，鱼变即辞流。近郡无飞檄，清时不借筹。淇园春竹美，军宴日椎牛。——宋代·司马光《送龚章判官之卫州·新及第》
4  觥船相对百分空，京口追随似梦中。落纸云烟君似旧，盈巾霜雪我成翁。春来茗叶还争白，腊尽梅梢尽放红。领略溪山须妙语，小迂旌节上凌风。——宋代·韩元吉《送陆务观福建提仓》
1  天覆吾，地载吾，天地生吾有意无。不然绝粒升天衢，不然鸣珂游帝都。焉能不贵复不去，空作昂藏一丈夫。一丈夫兮一丈夫，千生气志是良图。请君看取百年事，业就扁舟泛五湖——唐代·李泌《长歌行》
2  初月如弓未上弦，分明挂在碧霄边。时人莫道蛾眉小，三五团圆照满天。——唐代·缪氏子《赋新月》
3  锦里烟尘外，江村八九家。圆荷浮小叶，细麦落轻花。卜宅从兹老，为农去国赊。远惭勾漏令，不得问丹砂。——唐代·杜甫《为农》
4  天边心胆架头身，欲拟飞腾未有因。万里碧霄终一去，不知谁是解绦人。——唐代·崔铉《咏架上鹰》
5  少时陈力希公侯，许国不复为身谋。风波一跌逝万里，壮心瓦解空缧囚。缧囚终老无余事，愿卜湘西冉溪地。却学寿张樊敬侯，种漆南园待成器。——唐代·柳宗元《冉溪》
6  嗷嗷空城雀，身计何戚促。本与鹪鹩群，不随凤凰族。提携四黄口，饮乳未尝足。食君糠秕馀，尝恐乌鸢逐。耻涉太行险，羞营覆车粟。天命有定端，守分绝所欲。——唐代·李白《空城雀》
7  南京久客耕南亩，北望伤神坐北窗。昼引老妻乘小艇，晴看稚子浴清江。俱飞蛱蝶元相逐，并蒂芙蓉本自双。茗饮蔗浆携所有，瓷罂无谢玉为缸。——唐代·杜甫《进艇》
8  胸中磊落藏五兵，欲试无路空峥嵘。酒为旗鼓笔刀槊，势从天落银河倾。端溪石池浓作墨，烛光相射飞纵横。须臾收卷复把酒，如见万里烟尘清。丈夫身在要有立，逆虏运尽行当平。何时夜出五原塞，不闻人语闻鞭声。——宋代·陆游《题醉中所作草书卷后》
9  大道夷且长，窘路狭且促。修翼无卑栖，远趾不步局。舒吾陵霄羽，奋此千里足。超迈绝尘驱，倏忽谁能逐。贤愚岂常类，禀性在清浊。富贵有人籍，贫贱无天录。通塞苟由己，志士不相卜。陈平敖里社，韩信钓河曲。终居天下宰，食此万钟禄。德音流千载，功名重山岳。灵芝生河洲，动摇因洪波。兰荣一何晚，严霜瘁其柯。哀哉二芳草，不值泰山阿。文质道所贵，遭时用有嘉。绛灌临衡宰，谓谊崇浮华。贤才抑不用，远投荆南沙。抱玉乘龙骥，不逢乐与和。安得孔仲尼，为世陈四科。——两汉·郦炎《见志诗二首》
10  生死悠悠尔，一气聚散之。偶来纷喜怒，奄忽已复辞。为役孰贱辱？为贵非神奇。一朝纩息定，枯朽无妍蚩。生平勤皂枥，锉秣不告疲。既死给槥椟，葬之东山基。奈何值崩湍，荡析临路垂。髐然暴百骸，散乱不复支。从者幸告余，眷之涓然悲。猫虎获迎祭，犬马有盖帷。伫立唁尔魂，岂复识此为？畚锸载埋瘗，沟渎护其危。我心得所安，不谓尔有知。掩骼著春令，兹焉值其时。及物非吾事，聊且顾尔私。——唐代·柳宗元《掩役夫张进骸》
1  金陵风景好，豪士集新亭。举目山河异，偏伤周顗情。四坐楚囚悲，不忧社稷倾。王公何慷慨，千载仰雄名。——唐代·李白《金陵新亭》
1  左军羊长史，衔使秦川，作此与之。愚生三季后，慨然念黄虞。得知千载上，正赖古人书。圣贤留余迹，事事在中都。岂忘游心目？关河不可逾。九域甫已一，逝将理舟舆。闻君当先迈，负疴不获俱。路若经商山，为我少踌躇。多谢绮与甪，精爽今何如？紫芝谁复采？深谷久应芜。驷马无贳患，贫贱有交娱。清谣结心曲，人乖运见疏。拥怀累代下，言尽意不舒。——魏晋·陶渊明《赠羊长史·并序》
1  美女渭桥东，春还事蚕作。五马如飞龙，青丝结金络。不知谁家子，调笑来相谑。妾本秦罗敷，玉颜艳名都。绿条映素手，采桑向城隅。使君且不顾，况复论秋胡。寒螀爱碧草，鸣凤栖青梧。托心自有处，但怪傍人愚。徒令白日暮，高驾空踟蹰。——唐代·李白《陌上桑》
2  朝云乱人目，帝女湘川宿。折菡巫山下，采荇洞庭腹。故以轻薄好，千里命舻舳。何事非相思，江上葳蕤竹。——南北朝·吴均《登二妃庙》
1  早起见日出，暮见栖鸟还。客心自酸楚，况对木瓜山。——唐代·李白《望木瓜山》
2  少别华阳万里游，近南风景不曾秋。红芳绿笋是行路，纵有啼猿听却幽。——唐代·戴叔伦《送人游岭南》
1  国破山河在，城春草木深。感时花溅泪，恨别鸟惊心。烽火连三月，家书抵万金。白头搔更短，浑欲不胜簪。——唐代·杜甫《春望》
2  八月秋高风怒号，卷我屋上三重茅。茅飞渡江洒江郊，高者挂罥长林梢，下者飘转沉塘坳。南村群童欺我老无力，忍能对面为盗贼，公然抱茅入竹去。唇焦口燥呼不得，归来倚杖自叹息。俄顷风定云墨色，秋天漠漠向昏黑。布衾多年冷似铁，娇儿恶卧踏里裂。床头屋漏无干处，雨脚如麻未断绝。自经丧乱少睡眠，长夜沾湿何由彻?安得广厦千万间，大庇天下寒士俱欢颜，风雨不动安如山。呜呼！何时眼前突兀见此屋，吾庐独破受冻死亦足！&死亦足 一作：死意足）——唐代·杜甫《茅屋为秋风所破歌》
3  辛苦遭逢起一经，干戈寥落四周星。山河破碎风飘絮，身世浮沉雨打萍。惶恐滩头说惶恐，零丁洋里叹零丁。人生自古谁无死？留取丹心照汗青。——宋代·文天祥《过零丁洋》
4  死去元知万事空，但悲不见九州同。王师北定中原日，家祭无忘告乃翁。——宋代·陆游《示儿》
5  帝高阳之苗裔兮，朕皇考曰伯庸。摄提贞于孟陬兮，惟庚寅吾以降。皇览揆余初度兮，肇锡余以嘉名：名余曰正则兮，字余曰灵均。纷吾既有此内美兮，又重之以修能。扈江离与辟芷兮，纫秋兰以为佩。汩余若将不及兮，恐年岁之不吾与。朝搴阰之木兰兮，夕揽洲之宿莽。日月忽其不淹兮，春与秋其代序。惟草木之零落兮，恐美人之迟暮。不抚壮而弃秽兮，何不改乎此度?乘骐骥以驰骋兮，来吾道夫先路！昔三后之纯粹兮，固众芳之所在。杂申椒与菌桂兮，岂惟纫夫蕙茝！彼尧、舜之耿介兮，既遵道而得路。何桀纣之猖披兮，夫惟捷径以窘步。惟夫党人之偷乐兮，路幽昧以险隘。岂余身之殚殃兮，恐皇舆之败绩！忽奔走以先后兮，及前王之踵武。荃不查余之中情兮，反信谗而齌怒。余固知謇謇之为患兮，忍而不能舍也。指九天以为正兮，夫惟灵修之故也。曰黄昏以为期兮，羌中道而改路！初既与余成言兮，后悔遁而有他。余既不难夫离别兮，伤灵修之数化。余既滋兰之九畹兮，又树蕙之百亩。畦留夷与揭车兮，杂杜衡与芳芷。冀枝叶之峻茂兮，愿俟时乎吾将刈。虽萎绝其亦何伤兮，哀众芳之芜秽。众皆竞进以贪婪兮，凭不厌乎求索。羌内恕己以量人兮，各兴心而嫉妒。忽驰骛以追逐兮，非余心之所急。老冉冉其将至兮，恐修名之不立。朝饮木兰之坠露兮，夕餐秋菊之落英。苟余情其信姱以练要兮，长顑颔亦何伤。掔木根以结茝兮，贯薜荔之落蕊。矫菌桂以纫蕙兮，索胡绳之纚纚。謇吾法夫前修兮，非世俗之所服。虽不周于今之人兮，愿依彭咸之遗则。长太息以掩涕兮，哀民生之多艰。余虽好修姱以鞿羁兮，謇朝谇而夕替。既替余以蕙纕兮，又申之以揽茝。亦余心之所善兮，虽九死其犹未悔。怨灵修之浩荡兮，终不察夫民心。众女嫉余之蛾眉兮，谣诼谓余以善淫。固时俗之工巧兮，偭规矩而改错。背绳墨以追曲兮，竞周容以为度。忳郁邑余侘傺兮，吾独穷困乎此时也。宁溘死以流亡兮，余不忍为此态也。鸷鸟之不群兮，自前世而固然。何方圜之能周兮，夫孰异道而相安？屈心而抑志兮，忍尤而攘诟。伏清白以死直兮，固前圣之所厚。悔相道之不察兮，延伫乎吾将反。回朕车以复路兮，及行迷之未远。步余马于兰皋兮，驰椒丘且焉止息。进不入以离尤兮，退将复修吾初服。制芰荷以为衣兮，集芙蓉以为裳。不吾知其亦已兮，苟余情其信芳。高余冠之岌岌兮，长余佩之陆离。芳与泽其杂糅兮，唯昭质其犹未亏。忽反顾以游目兮，将往观乎四荒。佩缤纷其繁饰兮，芳菲菲其弥章。民生各有所乐兮，余独好修以为常。虽体解吾犹未变兮，岂余心之可惩。女嬃之婵媛兮，申申其詈予，曰：「鲧婞直以亡身兮，终然夭乎羽之野。汝何博謇而好修兮，纷独有此姱节？薋菉葹以盈室兮，判独离而不服。」众不可户说兮，孰云察余之中情？世并举而好朋兮，夫何茕独而不予听？依前圣以节中兮，喟凭心而历兹。济沅、湘以南征兮，就重华而敶词：启《九辩》与《九歌》兮，夏康娱以自纵。不顾难以图后兮，五子用失乎家衖。羿淫游以佚畋兮，又好射夫封狐。固乱流其鲜终兮，浞又贪夫厥家。浇身被服强圉兮，纵欲而不忍。日康娱而自忘兮，厥首用夫颠陨。夏桀之常违兮，乃遂焉而逢殃。后辛之菹醢兮，殷宗用而不长。汤、禹俨而祗敬兮，周论道而莫差。举贤才而授能兮，循绳墨而不颇。皇天无私阿兮，览民德焉错辅。夫维圣哲以茂行兮，苟得用此下土。瞻前而顾后兮，相观民之计极。夫孰非义而可用兮？孰非善而可服？阽余身而危死兮，览余初其犹未悔。不量凿而正枘兮，固前修以菹醢。曾歔欷余郁邑兮，哀朕时之不当。揽茹蕙以掩涕兮，沾余襟之浪浪。跪敷衽以陈辞兮，耿吾既得此中正。驷玉虬以桀鹥兮，溘埃风余上征。朝发轫于苍梧兮，夕余至乎县圃。欲少留此灵琐兮，日忽忽其将暮。吾令羲和弭节兮，望崦嵫而勿迫。路漫漫其修远兮，吾将上下而求索。饮余马于咸池兮，总余辔乎扶桑。折若木以拂日兮，聊逍遥以相羊。前望舒使先驱兮，后飞廉使奔属。鸾皇为余先戒兮，雷师告余以未具。吾令凤鸟飞腾兮，继之以日夜。飘风屯其相离兮，帅云霓而来御。纷总总其离合兮，斑陆离其上下。吾令帝阍开关兮，倚阊阖而望予。时暧暧其将罢兮，结幽兰而延伫。世溷浊而不分兮，好蔽美而嫉妒。朝吾将济于白水兮，登阆风而绁马。忽反顾以流涕兮，哀高丘之无女。溘吾游此春宫兮，折琼枝以继佩。及荣华之未落兮，相下女之可诒。吾令丰隆乘云兮，求宓妃之所在。解佩纕以结言兮，吾令謇修以为理。纷总总其离合兮，忽纬繣其难迁。夕归次于穷石兮，朝濯发乎洧盘。保厥美以骄傲兮，日康娱以淫游。虽信美而无礼兮，来违弃而改求。览相观于四极兮，周流乎天余乃下。望瑶台之偃蹇兮，见有娀之佚女。吾令鸩为媒兮，鸩告余以不好。雄鸠之鸣逝兮，余犹恶其佻巧。心犹豫而狐疑兮，欲自适而不可。凤皇既受诒兮，恐高辛之先我。欲远集而无所止兮，聊浮游以逍遥。及少康之未家兮，留有虞之二姚。理弱而媒拙兮，恐导言之不固。世溷浊而嫉贤兮，好蔽美而称恶。闺中既以邃远兮，哲王又不寤。怀朕情而不发兮，余焉能忍而与此终古？索琼茅以筳篿兮，命灵氛为余占之。曰：「两美其必合兮，孰信修而慕之？思九州之博大兮，岂惟是其有女？」曰：「勉远逝而无狐疑兮，孰求美而释女？何所独无芳草兮，尔何怀乎故宇？」世幽昧以昡曜兮，孰云察余之善恶？民好恶其不同兮，惟此党人其独异！户服艾以盈要兮，谓幽兰其不可佩。览察草木其犹未得兮，岂珵美之能当？苏粪壤以充祎兮，谓申椒其不芳。欲从灵氛之吉占兮，心犹豫而狐疑。巫咸将夕降兮，怀椒糈而要之。百神翳其备降兮，九疑缤其并迎。皇剡剡其扬灵兮，告余以吉故。曰：「勉升降以上下兮，求矩矱之所同。汤、禹俨而求合兮，挚、咎繇而能调。苟中情其好修兮，又何必用夫行媒？说操筑于傅岩兮，武丁用而不疑。吕望之鼓刀兮，遭周文而得举。宁戚之讴歌兮，齐桓闻以该辅。及年岁之未晏兮，时亦犹其未央。恐鹈鴃之先鸣兮，使夫百草为之不芳。」何琼佩之偃蹇兮，众薆然而蔽之。惟此党人之不谅兮，恐嫉妒而折之。时缤纷其变易兮，又何可以淹留？兰芷变而不芳兮，荃蕙化而为茅。何昔日之芳草兮，今直为此萧艾也？岂其有他故兮，莫好修之害也！余以兰为可恃兮，羌无实而容长。委厥美以从俗兮，苟得列乎众芳。椒专佞以慢慆兮，樧又欲充夫佩帏。既干进而务入兮，又何芳之能祗？固时俗之流从兮，又孰能无变化？览椒兰其若兹兮，又况揭车与江离？惟兹佩之可贵兮，委厥美而历兹。芳菲菲而难亏兮，芬至今犹未沬。和调度以自娱兮，聊浮游而求女。及余饰之方壮兮，周流观乎上下。灵氛既告余以吉占兮，历吉日乎吾将行。折琼枝以为羞兮，精琼爢以为粻。为余驾飞龙兮，杂瑶象以为车。何离心之可同兮？吾将远逝以自疏。邅吾道夫昆仑兮，路修远以周流。扬云霓之晻蔼兮，鸣玉鸾之啾啾。朝发轫于天津兮，夕余至乎西极。凤皇翼其承旗兮，高翱翔之翼翼。忽吾行此流沙兮，遵赤水而容与。麾蛟龙使梁津兮，诏西皇使涉予。路修远以多艰兮，腾众车使径待。路不周以左转兮，指西海以为期。屯余车其千乘兮，齐玉轪而并驰。驾八龙之婉婉兮，载云旗之委蛇。抑志而弭节兮，神高驰之邈邈。奏《九歌》而舞《韶》兮，聊假日以媮乐。陟升皇之赫戏兮，忽临睨夫旧乡。仆夫悲余马怀兮，蜷局顾而不行。乱曰：已矣哉！国无人莫我知兮，又何怀乎故都！既莫足与为美政兮，吾将从彭咸之所居！——先秦·屈原《离骚》
6  秦时明月汉时关，万里长征人未还。但使龙城飞将在，不教胡马度阴山。——唐代·王昌龄《出塞二首·其一》
7  风急天高猿啸哀，渚清沙白鸟飞回。无边落木萧萧下，不尽长江滚滚来。万里悲秋常作客，百年多病独登台。艰难苦恨繁霜鬓，潦倒新停浊酒杯。——唐代·杜甫《登高》
8  丞相祠堂何处寻，锦官城外柏森森。映阶碧草自春色，隔叶黄鹂空好音。三顾频烦天下计，两朝开济老臣心。出师未捷身先死，长使英雄泪满襟。——唐代·杜甫《蜀相》
9  迢迢天汉西南落，喔喔邻鸡一再鸣。壮志病来消欲尽，出门搔首怆平生。三万里河东入海，五千仞岳上摩天。遗民泪尽胡尘里，南望王师又一年。——宋代·陆游《秋夜将晓出篱门迎凉有感二首》
10  十五从军征，八十始得归。道逢乡里人：“家中有阿谁？”“遥看是君家，松柏冢累累。”兔从狗窦入，雉从梁上飞。中庭生旅谷，井上生旅葵。舂谷持作饭，采葵持作羹。羹饭一时熟，不知贻阿谁？出门东向看，泪落沾我衣。——两汉·佚名《十五从军征》
11  尽道丰年瑞，丰年事若何。长安有贫者，为瑞不宜多。——唐代·罗隐《雪》
12  春种一粒粟，秋收万颗子。四海无闲田，农夫犹饿死。锄禾日当午，汗滴禾下土。谁知盘中餐，粒粒皆辛苦？——唐代·李绅《古风二首》
13  归志宁无五亩园，读书本意在元元。灯前目力虽非昔，犹课蝇头二万言。——宋代·陆游《读书》
14  花近高楼伤客心，万方多难此登临。锦江春色来天地，玉垒浮云变古今。北极朝廷终不改，西山寇盗莫相侵。可怜后主还祠庙，日暮聊为《梁甫吟》。——唐代·杜甫《登楼》
15  车辚辚，马萧萧，行人弓箭各在腰。耶娘妻子走相送，尘埃不见咸阳桥。牵衣顿足拦道哭，哭声直上干云霄。道旁过者问行人，行人但云点行频。或从十五北防河，便至四十西营田。去时里正与裹头，归来头白还戍边。边庭流血成海水，武皇开边意未已。君不闻汉家山东二百州，千村万落生荆杞。纵有健妇把锄犁，禾生陇亩无东西。况复秦兵耐苦战，被驱不异犬与鸡。长者虽有问，役夫敢申恨？且如今年冬，未休关西卒。县官急索租，租税从何出？信知生男恶，反是生女好。生女犹得嫁比邻，生男埋没随百草。君不见，青海头，古来白骨无人收。新鬼烦冤旧鬼哭，天阴雨湿声啾啾！——唐代·杜甫《兵车行》
16  关东有义士，兴兵讨群凶。初期会盟津，乃心在咸阳。军合力不齐，踌躇而雁行。势利使人争，嗣还自相戕。淮南弟称号，刻玺于北方。铠甲生虮虱，万姓以死亡。白骨露於野，千里无鸡鸣。生民百遗一，念之断人肠。——两汉·曹操《蒿里行》
17  一为迁客去长沙，西望长安不见家。 黄鹤楼中吹玉笛，江城五月落梅花。——唐代·李白《与史郎中钦听黄鹤楼上吹笛》
18  病骨支离纱帽宽，孤臣万里客江干。位卑未敢忘忧国，事定犹须待阖棺。天地神灵扶庙社，京华父老望和銮。出师一表通今古，夜半挑灯更细看。——宋代·陆游《病起书怀》
19  泽国江山入战图，生民何计乐樵苏。 凭君莫话封侯事，一将功成万骨枯。 传闻一战百神愁，两岸强兵过未休。 谁道沧江总无事，近来长共血争流。——唐代·曹松《己亥岁二首·僖宗广明元年》
20  嗟以龙钟身，如何岁复新。石门思隐久，铜镜强窥频。花发新移树，心知故国春。谁能平此恨，岂是北宗人。——唐代·贾岛《新年》
21  堂前扑枣任西邻，无食无儿一妇人。不为困穷宁有此？只缘恐惧转须亲。即防远客虽多事，便插疏篱却甚真。已诉征求贫到骨，正思戎马泪盈巾。——唐代·杜甫《又呈吴郎》
22  衙斋卧听萧萧竹，疑是民间疾苦声；些小吾曹州县吏，一枝一叶总关情。——清代·郑燮《潍县署中画竹呈年伯包大丞括》
23  玉露凋伤枫树林，巫山巫峡气萧森。江间波浪兼天涌，塞上风云接地阴。丛菊两开他日泪，孤舟一系故园心。寒衣处处催刀尺，白帝城高急暮砧。夔府孤城落日斜，每依北斗望京华。听猿实下三声泪，奉使虚随八月槎。画省香炉违伏枕，山楼粉堞隐悲笳。请看石上藤萝月，已映洲前芦荻花。千家山郭静朝晖，日日江楼坐翠微。信宿渔人还泛泛，清秋燕子故飞飞。匡衡抗疏功名薄，刘向传经心事违。同学少年多不贱，五陵衣马自轻肥。闻道长安似弈棋，百年世事不胜悲。王侯第宅皆新主，文武衣冠异昔时。直北关山金鼓振，征西车马羽书驰。鱼龙寂寞秋江冷，故国平居有所思。蓬莱宫阙对南山，承露金茎霄汉间。西望瑶池降王母，东来紫气满函关。云移雉尾开宫扇，日绕龙鳞识圣颜。一卧沧江惊岁晚，几回青琐点朝班。瞿塘峡口曲江头，万里风烟接素秋。花萼夹城通御气，芙蓉小苑入边愁。珠帘绣柱围黄鹄，锦缆牙樯起白鸥。回首可怜歌舞地，秦中自古帝王州。昆明池水汉时功，武帝旌旗在眼中。织女机丝虚夜月，石鲸鳞甲动秋风。波漂菰米沉云黑，露冷莲房坠粉红。关塞极天惟鸟道，江湖满地一渔翁。昆吾御宿自逶迤，紫阁峰阴入渼陂。香稻啄馀鹦鹉粒，碧梧栖老凤凰枝。佳人拾翠春相问，仙侣同舟晚更移。彩笔昔曾干气象，白头吟望苦低垂。——唐代·杜甫《秋兴八首》
24  杜陵有布衣，老大意转拙。许身一何愚，窃比稷与契。居然成濩落，白首甘契阔。盖棺事则已，此志常觊豁。穷年忧黎元，叹息肠内热。取笑同学翁，浩歌弥激烈。非无江海志，潇洒送日月。生逢尧舜君，不忍便永诀。当今廊庙具，构厦岂云缺。葵藿倾太阳，物性固莫夺。顾惟蝼蚁辈，但自求其穴。胡为慕大鲸，辄拟偃溟渤。以兹误生理，独耻事干谒。兀兀遂至今，忍为尘埃没。终愧巢与由，未能易其节。沉饮聊自遣，放歌破愁绝。岁暮百草零，疾风高冈裂。天衢阴峥嵘，客子中夜发。霜严衣带断，指直不得结。凌晨过骊山，御榻在嵽嵲。蚩尤塞寒空，蹴蹋崖谷滑。瑶池气郁律，羽林相摩戛。君臣留欢娱，乐动殷樛嶱。赐浴皆长缨，与宴非短褐。彤庭所分帛，本自寒女出。鞭挞其夫家，聚敛贡城阙。圣人筐篚恩，实欲邦国活。臣如忽至理，君岂弃此物。多士盈朝廷，仁者宜战栗。况闻内金盘，尽在卫霍室。中堂舞神仙，烟雾散玉质。煖客貂鼠裘，悲管逐清瑟。劝客驼蹄羹，霜橙压香橘。朱门酒肉臭，路有冻死骨。荣枯咫尺异，惆怅难再述。北辕就泾渭，官渡又改辙。群冰从西下，极目高崒兀。疑是崆峒来，恐触天柱折。河梁幸未坼，枝撑声窸窣。行旅相攀援，川广不可越。老妻寄异县，十口隔风雪。谁能久不顾，庶往共饥渴。入门闻号啕，幼子饥已卒。吾宁舍一哀，里巷亦呜咽。所愧为人父，无食致夭折。岂知秋禾登，贫窭有仓卒。生常免租税，名不隶征伐。抚迹犹酸辛，平人固骚屑。默思失业徒，因念远戍卒。忧端齐终南，澒洞不可掇。——唐代·杜甫《自京赴奉先县咏怀五百字》
25  永日不可暮，炎蒸毒我肠。安得万里风，飘飖吹我裳。昊天出华月，茂林延疏光。仲夏苦夜短，开轩纳微凉。虚明见纤毫，羽虫亦飞扬。物情无巨细，自适固其常。念彼荷戈士，穷年守边疆。何由一洗濯，执热互相望。竟夕击刁斗，喧声连万方。青紫虽被体，不如早还乡。北城悲笳发，鹳鹤号且翔。况复烦促倦，激烈思时康。——唐代·杜甫《夏夜叹》
26  凿开混沌得乌金，藏蓄阳和意最深。爝火燃回春浩浩，洪炉照破夜沉沉。鼎彝元赖生成力，铁石犹存死后心。但愿苍生俱饱暖，不辞辛苦出山林。——明代·于谦《咏煤炭》
27  客行新安道，喧呼闻点兵。借问新安吏：“县小更无丁？”“府帖昨夜下，次选中男行。”“中男绝短小，何以守王城？”肥男有母送，瘦男独伶俜。白水暮东流，青山犹哭声。“莫自使眼枯，收汝泪纵横。眼枯即见骨，天地终无情！我军取相州，日夕望其平。岂意贼难料，归军星散营。就粮近故垒，练卒依旧京。掘壕不到水，牧马役亦轻。况乃王师顺，抚养甚分明。送行勿泣血，仆射如父兄。”——唐代·杜甫《新安吏》
28  去年花里逢君别，今日花开又一年。世事茫茫难自料，春愁黯黯独成眠。身多疾病思田里，邑有流亡愧俸钱。闻道欲来相问讯，西楼望月几回圆。——唐代·韦应物《寄李儋元锡》
29  汉江回万里，派作九龙盘。横溃豁中国，崔嵬飞迅湍。六帝沦亡后，三吴不足观。我君混区宇，垂拱众流安。今日任公子，沧浪罢钓竿。——唐代·李白《金陵望汉江》
30  寸寸山河寸寸金，侉离分裂力谁任。杜鹃再拜忧天泪，精卫无穷填海心。——清代·黄遵宪《赠梁任父母同年》
31  去年战，桑干源，今年战，葱河道。洗兵条支海上波，放马天山雪中草。万里长征战，三军尽衰老。匈奴以杀戮为耕作，古来唯见白骨黄沙田。秦家筑城避胡处，汉家还有烽火燃。烽火燃不息，征战无已时。野战格斗死，败马号鸣向天悲。乌鸢啄人肠，衔飞上挂枯树枝。士卒涂草莽，将军空尔为。乃知兵者是凶器，圣人不得已而用之。——唐代·李白《战城南》
32  父耕原上田，子劚山下荒。六月禾未秀，官家已修仓。——唐代·聂夷中《田家》
33  雨霖铃夜却归秦，犹见张徽一曲新。长说上皇和泪教，月明南内更无人。——唐代·张祜《雨霖铃》
34  夫因兵死守蓬茅，麻苎衣衫鬓发焦。桑柘废来犹纳税，田园荒后尚征苗。时挑野菜和根煮，旋斫生柴带叶烧。任是深山更深处，也应无计避征徭。——唐代·杜荀鹤《山中寡妇》
35  粉色全无饥色加，岂知人世有荣华。 年年道我蚕辛苦，底事浑身着苎麻。——唐代·杜荀鹤《蚕妇》
36  北归至凤翔，墨制放往鄜州作。皇帝二载秋，闰八月初吉。杜子将北征，苍茫问家室。维时遭艰虞，朝野少暇日。顾惭恩私被，诏许归蓬荜。拜辞诣阙下，怵惕久未出。虽乏谏诤姿，恐君有遗失。君诚中兴主，经纬固密勿。东胡反未已，臣甫愤所切。挥涕恋行在，道途犹恍惚。乾坤含疮痍，忧虞何时毕。靡靡逾阡陌，人烟眇萧瑟。所遇多被伤，呻吟更流血。回首凤翔县，旌旗晚明灭。前登寒山重，屡得饮马窟。邠郊入地底，泾水中荡潏。猛虎立我前，苍崖吼时裂。菊垂今秋花，石戴古车辙。青云动高兴，幽事亦可悦。山果多琐细，罗生杂橡栗。或红如丹砂，或黑如点漆。雨露之所濡，甘苦齐结实。缅思桃源内，益叹身世拙。坡陀望鄜畤，岩谷互出没。我行已水滨，我仆犹木末。鸱鸟鸣黄桑，野鼠拱乱穴。夜深经战场，寒月照白骨。潼关百万师，往者散何卒。遂令半秦民，残害为异物。况我堕胡尘，及归尽华发。经年至茅屋，妻子衣百结。恸哭松声回，悲泉共幽咽。平生所娇儿，颜色白胜雪。见耶背面啼，垢腻脚不袜。床前两小女，补绽才过膝。海图坼波涛，旧绣移曲折。天吴及紫凤，颠倒在裋褐。老夫情怀恶，呕泄卧数日。那无囊中帛，救汝寒凛栗。粉黛亦解苞，衾裯稍罗列。瘦妻面复光，痴女头自栉。学母无不为，晓妆随手抹。移时施朱铅，狼藉画眉阔。生还对童稚，似欲忘饥渴。问事竞挽须，谁能即嗔喝。翻思在贼愁，甘受杂乱聒。新归且慰意，生理焉能说。至尊尚蒙尘，几日休练卒。仰观天色改，坐觉祆气豁。阴风西北来，惨澹随回鹘。其王愿助顺，其俗善驰突。送兵五千人，驱马一万匹。此辈少为贵，四方服勇决。所用皆鹰腾，破敌过箭疾。圣心颇虚伫，时议气欲夺。伊洛指掌收，西京不足拔。官军请深入，蓄锐何俱发。此举开青徐，旋瞻略恒碣。昊天积霜露，正气有肃杀。祸转亡胡岁，势成擒胡月。胡命其能久，皇纲未宜绝。忆昨狼狈初，事与古先别。奸臣竟菹醢，同恶随荡析。不闻夏殷衰，中自诛褒妲。周汉获再兴，宣光果明哲。桓桓陈将军，仗钺奋忠烈。微尔人尽非，于今国犹活。凄凉大同殿，寂寞白兽闼。都人望翠华，佳气向金阙。园陵固有神，扫洒数不缺。煌煌太宗业，树立甚宏达。——唐代·杜甫《北征》
37  十月之交，朔月辛卯。日有食之，亦孔之丑。彼月而微，此日而微；今此下民，亦孔之哀。日月告凶，不用其行。四国无政，不用其良。彼月而食，则维其常；此日而食，于何不臧。烨烨震电，不宁不令。百川沸腾，山冢崒崩。高岸为谷，深谷为陵。哀今之人，胡憯莫惩？皇父卿士，番维司徒。家伯维宰，仲允膳夫。棸子内史，蹶维趣马。楀维师氏，醘妻煽方处。抑此皇父，岂曰不时？胡为我作，不即我谋？彻我墙屋，田卒污莱。曰予不戕，礼则然矣。皇父孔圣，作都于向。择三有事，亶侯多藏。不慭遗一老，俾守我王。择有车马，以居徂向。黾勉从事，不敢告劳。无罪无辜，谗口嚣嚣。下民之孽，匪降自天。噂沓背憎，职竞由人。悠悠我里，亦孔之痗。四方有羡，我独居忧。民莫不逸，我独不敢休。天命不彻，我不敢效我友自逸。——先秦·佚名《十月之交》
38  佳辰强饮食犹寒，隐几萧条戴鹖冠。春水船如天上坐，老年花似雾中看。娟娟戏蝶过闲幔，片片轻鸥下急湍。云白山青万余里，愁看直北是长安。——唐代·杜甫《小寒食舟中作》
39  苏秀道中，自七月二十五日夜大雨三日，秋苗以苏，喜而有作。一夕骄阳转作霖，梦回凉冷润衣襟。不愁屋漏床床湿，且喜溪流岸岸深。千里稻花应秀色，五更桐叶最佳音。无田似我犹欣舞，何况田间望岁心。——宋代·曾几《苏秀道中》
40  平陵东，松柏桐，不知何人劫义公。劫义公，在高堂下，交钱百万两走马。两走马，亦诚难，顾见追吏心中恻。心中恻，血出漉，归告我家卖黄犊。——两汉·佚名《平陵东》
41  雨足高田白，披蓑半夜耕。人牛力俱尽，东方殊未明。——唐代·崔道融《田上》
42  远别离，古有皇英之二女，乃在洞庭之南，潇湘之浦。海水直下万里深，谁人不言此离苦？日惨惨兮云冥冥，猩猩啼烟兮鬼啸雨。我纵言之将何补？皇穹窃恐不照余之忠诚，雷凭凭兮欲吼怒。尧舜当之亦禅禹。君失臣兮龙为鱼，权归臣兮鼠变虎。或云：尧幽囚，舜野死。九疑联绵皆相似，重瞳孤坟竟何是？帝子泣兮绿云间，随风波兮去无还。恸哭兮远望，见苍梧之深山。苍梧山崩湘水绝，竹上之泪乃可灭。——唐代·李白《远别离》
43  尝闻秦地西风雨，为问西风早晚回。 白发老农如鹤立，麦场高处望云开。——唐代·雍裕之《农家望晴》
44  人生何处不离群？世路干戈惜暂分。雪岭未归天外使，松州犹驻殿前军。座中醉客延醒客，江上晴云杂雨云。美酒成都堪送老，当垆仍是卓文君。——唐代·李商隐《杜工部蜀中离席》
45  浩浩昊天，不骏其德。降丧饥馑，斩伐四国。旻天疾威，弗虑弗图。舍彼有罪，既伏其辜。若此无罪，沦胥以铺。周宗既灭，靡所止戾。正大夫离居，莫知我勚。三事大夫，莫肯夙夜。邦君诸侯，莫肯朝夕。庶曰式臧，覆出为恶。如何昊天，辟言不信。如彼行迈，则靡所臻。凡百君子，各敬尔身。胡不相畏，不畏于天？戎成不退，饥成不遂。曾我暬御，惨惨日瘁。凡百君子，莫肯用讯。听言则答，谮言则退。哀哉不能言，匪舌是出，维躬是瘁。哿矣能言，巧言如流，俾躬处休！维曰予仕，孔棘且殆。云不何使，得罪于天子；亦云可使，怨及朋友。谓尔迁于王都。曰予未有室家。鼠思泣血，无言不疾。昔尔出居，谁从作尔室？——先秦·佚名《雨无正》
46  沔彼流水，朝宗于海。鴥彼飞隼，载飞载止。嗟我兄弟，邦人诸友。莫肯念乱，谁无父母？沔彼流水，其流汤汤。鴥彼飞隼，载飞载扬。念彼不迹，载起载行。心之忧矣，不可弭忘。鴥彼飞隼，率彼中陵。民之讹言，宁莫之惩？我友敬矣，谗言其兴。——先秦·佚名《沔水》
47  他乡复行役，驻马别孤坟。近泪无干土，低空有断云。对棋陪谢傅，把剑觅徐君。唯见林花落，莺啼送客闻。——唐代·杜甫《别房太尉墓》
48  宁饮建业水，不食武昌鱼。宁还建业死，不止武昌居。——魏晋·佚名《吴孙皓初童谣》
49  五十年功如电扫，华清花柳咸阳草。五坊供奉斗鸡儿，酒肉堆中不知老。胡兵忽自天上来，逆胡亦是奸雄才。勤政楼前走胡马，珠翠踏尽香尘埃。何为出战辄披靡，传置荔枝多马死。尧功舜德本如天，安用区区纪文字。著碑铭德真陋哉，乃令神鬼磨山崖。子仪光弼不自猜，天心悔稿人心开。夏商有鉴当深戒，简策汗青今具在。君不见当时张说最多机，虽生已被姚崇卖。君不见惊人废兴传天宝，中兴碑上今生草。不知负国有奸雄，但说成功尊国老。谁令妃子天上来，虢秦韩国皆天才。花桑羯鼓玉方响，春风不敢生尘埃。姓名谁复知安史，健儿猛将安眠死。去天尺五抱瓮峰，峰头凿出开元字。时移势去真可哀，奸人心丑深如崖。西蜀万里尚能反，南内一闭何时开。可怜孝德如天大，反使将军称好在。呜呼，奴辈乃不能道辅国用事张后专，乃能念春荠长安作斤卖。——宋代·李清照《浯溪中兴颂诗和张文潜二首》
50  二月饶睡昏昏然，不独夜短昼分眠。桃花气暖眼自醉，春渚日落梦相牵。故乡门巷荆棘底，中原君臣豺虎边。安得务农息战斗，普天无吏横索钱。——唐代·杜甫《昼梦》
51  倬彼云汉，昭回于天。王曰：於乎！何辜今之人？天降丧乱，饥馑荐臻。靡神不举，靡爱斯牲。圭壁既卒，宁莫我听？旱既大甚，蕴隆虫虫。不殄禋祀，自郊徂宫。上下奠瘗，靡神不宗。后稷不克，上帝不临。耗斁下土，宁丁我梗。旱既大甚，则不可推。兢兢业业，如霆如雷。周余黎民，靡有孑遗。昊天上帝，则不我遗。胡不相畏？先祖于摧。旱既大甚，则不可沮。赫赫炎炎，云我无所。大命近止，靡瞻靡顾。群公先正，则不我助。父母先祖，胡宁忍予？旱既大甚，涤涤山川。旱魃为虐，如惔如焚。我心惮暑，忧心如熏。群公先正，则不我闻。昊天上帝，宁俾我遯？旱既大甚，黾勉畏去。胡宁瘨我以旱？憯不知其故。祈年孔夙，方社不莫。昊天上帝，则不我虞。敬恭明神，宜无悔怒。旱既大甚，散无友纪。鞫哉庶正，疚哉冢宰。趣马师氏，膳夫左右。靡人不周。无不能止，瞻昂昊天，云如何里！瞻昂昊天，有嘒其星。大夫君子，昭假无赢。大命近止，无弃尔成。何求为我。以戾庶正。瞻昂昊天，曷惠其宁？——先秦·佚名《云汉》
52  泽国江山入战图，生民何计乐樵苏。凭君莫话封侯事，一将功成万骨枯。——唐代·曹松《己亥岁感事》
53  黄河水绕汉宫墙，河上秋风雁几行。客子过壕追野马，将军弢箭射天狼。黄尘古渡迷飞挽，白月横空冷战场。闻道朔方多勇略，只今谁是郭汾阳。——明代·李梦阳《秋望》
54  独写菖蒲竹叶杯，蓬城芳草踏初回。情知不向瓯江死，舟楫何劳吊屈来。——明代·汤显祖《午日处州禁竞渡》
55  瞻卬昊天，则不我惠？孔填不宁，降此大厉。邦靡有定，士民其瘵。蟊贼蟊疾，靡有夷届。罪罟不收，靡有夷瘳！人有土田，女反有之。人有民人，女覆夺之。此宜无罪，女反收之。彼宜有罪，女覆说之。哲夫成城，哲妇倾城。懿厥哲妇，为枭为鸱。妇有长舌，维厉之阶！乱匪降自天，生自妇人。匪教匪诲，时维妇寺。鞫人忮忒，谮始竟背。岂曰不极，伊胡为慝？如贾三倍，君子是识。妇无公事，休其蚕织。天何以刺？何神不富？舍尔介狄，维予胥忌。不吊不祥，威仪不类。人之云亡，邦国殄瘁！天之降罔，维其优矣。人之云亡，心之忧矣。天之降罔，维其几矣。人之云亡，心之悲矣！觱沸槛泉，维其深矣。心之忧矣，宁自今矣？不自我先，不自我后。藐藐昊天，无不可巩。无忝皇祖，式救尔后。[——先秦·佚名《大雅·瞻卬》
56  岁云暮矣多北风，潇湘洞庭白雪中。渔父天寒网罟冻，莫徭射雁鸣桑弓。去年米贵阙军食，今年米贱大伤农。高马达官厌酒肉，此辈杼轴茅茨空。楚人重鱼不重鸟，汝休枉杀南飞鸿。况闻处处鬻男女，割慈忍爱还租庸。往日用钱捉私铸，今许铅锡和青铜。刻泥为之最易得，好恶不合长相蒙。万国城头吹画角，此曲哀怨何时终？——唐代·杜甫《岁晏行》
57  轩辕休制律，虞舜罢弹琴。尚错雄鸣管，犹伤半死心。圣贤名古邈，羁旅病年侵。舟泊常依震，湖平早见参。如闻马融笛，若倚仲宣襟。故国悲寒望，群云惨岁阴。水乡霾白屋，枫岸叠青岑。郁郁冬炎瘴，濛濛雨滞淫。鼓迎非祭鬼，弹落似鸮禽。兴尽才无闷，愁来遽不禁。生涯相汩没，时物自萧森。疑惑尊中弩，淹留冠上簪。牵裾惊魏帝，投阁为刘歆。狂走终奚适，微才谢所钦。吾安藜不糁，汝贵玉为琛。乌几重重缚，鹑衣寸寸针。哀伤同庾信，述作异陈琳。十暑岷山葛，三霜楚户砧。叨陪锦帐座，久放白头吟。反朴时难遇，忘机陆易沈。应过数粒食，得近四知金。春草封归恨，源花费独寻。转蓬忧悄悄，行药病涔涔。瘗夭追潘岳，持危觅邓林。蹉跎翻学步，感激在知音。却假苏张舌，高夸周宋镡。纳流迷浩汗，峻址得嶔崟。城府开清旭，松筠起碧浔。披颜争倩倩，逸足竞駸駸。朗鉴存愚直，皇天实照临。公孙仍恃险，侯景未生擒。书信中原阔，干戈北斗深。畏人千里井，问俗九州箴。战血流依旧，军声动至今。葛洪尸定解，许靖力还任。家事丹砂诀，无成涕作霖。——唐代·杜甫《风疾舟中伏枕书怀三十六韵奉呈湖南亲友》
58  朝作猛虎行，暮作猛虎吟。肠断非关陇头水，泪下不为雍门琴。旌旗缤纷两河道，战鼓惊山欲倾倒。秦人半作燕地囚，胡马翻衔洛阳草。一输一失关下兵，朝降夕叛幽蓟城。巨鳌未斩海水动，鱼龙奔走安得宁。颇似楚汉时，翻覆无定止。朝过博浪沙，暮入淮阴市。张良未遇韩信贫，刘项存亡在两臣。暂到下邳受兵略，来投漂母作主人。贤哲栖栖古如此，今时亦弃青云士。有策不敢犯龙鳞，窜身南国避胡尘。宝书长剑挂高阁，金鞍骏马散故人。昨日方为宣城客，掣铃交通二千石。有时六博快壮心，绕床三匝呼一掷。楚人每道张旭奇，心藏风云世莫知。三吴邦伯多顾盼，四海雄侠皆相推。萧曹曾作沛中吏，攀龙附凤当有时。溧阳酒楼三月春，杨花漠漠愁杀人。胡人绿眼吹玉笛，吴歌白纻飞梁尘。丈夫相见且为乐，槌牛挝鼓会众宾。我从此去钓东海，得鱼笑寄情相亲。——唐代·李白《猛虎行》
59  美人梳洗时，满头间珠翠。岂知两片云，戴却数乡税。——唐代·郑遨《富贵曲》
60  朝阳不再盛，白日忽西幽。去此若俯仰，如何似九秋。人生若尘露，天道邈悠悠。齐景升丘山，涕泗纷交流。孔圣临长川，惜逝忽若浮。去者余不及，来者吾不留。愿登太华山，上与松子游。渔父知世患，乘流泛轻舟。——魏晋·阮籍《咏怀八十二首·其三十二》
61  江国逾千里，山城仅百层。岸风翻夕浪，舟雪洒寒灯。留滞才难尽，艰危气益增。图南未可料，变化有鲲鹏。——唐代·杜甫《泊岳阳城下》
62  春岸桃花水，云帆枫树林。偷生长避地，适远更沾襟。老病南征日，君恩北望心。百年歌自苦，未见有知音。——唐代·杜甫《南征》
63  杜陵叟，杜陵居，岁种薄田一顷余。三月无雨旱风起，麦苗不秀多黄死。九月降霜秋早寒，禾穗未熟皆青乾。长吏明知不申破，急敛暴征求考课。典桑卖地纳官租，明年衣食将何如？剥我身上帛，夺我口中粟。虐人害物即豺狼，何必钩爪锯牙食人肉？不知何人奏皇帝，帝心恻隐知人弊。白麻纸上书德音，京畿尽放今年税。昨日里胥方到门，手持敕牒榜乡村。十家租税九家毕，虚受吾君蠲免恩。——唐代·白居易《杜陵叟》
64  江风扬浪动云根，重碇危樯白日昏。已断燕鸿初起势，更惊骚客后归魂。汉廷急诏谁先入，楚路高歌自欲翻。万里相逢欢复泣，凤巢西隔九重门。——唐代·李商隐《赠刘司户蕡》
65  两地俱秋夕，相望共星河。高梧一叶下，空斋归思多。方用忧人瘼，况自抱微痾。无将别来近，颜鬓已蹉跎。——唐代·韦应物《新秋夜寄诸弟》
66  独上高楼望帝京，鸟飞犹是半年程。 青山似欲留人住，百匝千遭绕郡城。——唐代·李德裕《登崖州城作》
67  曾随织女渡天河，记得云间第一歌。休唱贞元供奉曲，当时朝士已无多。——唐代·刘禹锡《听旧宫中乐人穆氏唱歌》
68  暝色延山径，高斋次水门。薄云岩际宿，孤月浪中翻。鹳鹤追飞静，豺狼得食喧。不眠忧战伐，无力正乾坤。——唐代·杜甫《宿江边阁》
69  我行冀州路，默想古帝都。水土或匪昔，禹贡书亦殊。城郭类村坞，雨雪苦载涂。丛薄聚冻禽，狐狸啸枯株。寒云着我巾，寒风裂我襦。盱衡一吐气，冻凌满髭须。程程望烟火，道傍少人居。小米无得买，浊醪无得酤。土房桑树根，仿佛似酒垆。徘徊问野老，可否借我厨？野老欣笑迎，近前挽我裾。热水温我手，火炕暖我躯。丁宁勿洗面，洗面破皮肤。我知老意仁，缓缓驱仆夫。窃问老何族？云是奕世儒。自从大朝来，所习亮匪初。民人籍征戍，悉为弓矢徒。纵有好儿孙，无异犬与猪。至今成老翁，不识一字书。典故无所考，礼义何所拘？论及祖父时，痛入骨髓余。我闻忽太息，执手空踌蹰。踌蹰向苍天，何时更得甦？饮泣不忍言，拂袖西南隅。——元代·王冕《冀州道中》
70  去国登兹楼，怀归伤暮秋。天长落日远，水净寒波流。秦云起岭树，胡雁飞沙洲。苍苍几万里，目极令人愁。——唐代·李白《登新平楼》
71  逢君穆陵路，匹马向桑乾。楚国苍山古，幽州白日寒。城池百战后，耆旧几家残。处处蓬蒿遍，归人掩泪看。——唐代·刘长卿《穆陵关北逢人归渔阳》
72  三十六离宫，楼台与天通。阁道步行月，美人愁烟空。恩疏宠不及，桃李伤春风。淫乐意何极，金舆向回中。万乘出黄道，千旗扬彩虹。前军细柳北，后骑甘泉东。岂问渭川老，宁邀襄野童。但慕瑶池宴，归来乐未穷。——唐代·李白《上之回》
73  西原驿路挂城头，客散红亭雨未收。君去试看汾水上，白云犹似汉时秋。——唐代·岑参《虢州后亭送李判官使赴晋绛》
74  新丰老翁八十八，头鬓眉须皆似雪。玄孙扶向店前行，左臂凭肩右臂折。问翁臂折来几年，兼问致折何因缘。翁云贯属新丰县，生逢圣代无征战。惯听梨园歌管声，不识旗枪与弓箭。无何天宝大征兵，户有三丁点一丁。点得驱将何处去，五月万里云南行。闻道云南有泸水，椒花落时瘴烟起。大军徒涉水如汤，未过十人二三死。村南村北哭声哀，儿别爷娘夫别妻。皆云前后征蛮者，千万人行无一回。是时翁年二十四，兵部牒中有名字。夜深不敢使人知，偷将大石捶折臂。张弓簸旗俱不堪，从兹始免征云南。骨碎筋伤非不苦，且图拣退归乡土。此臂折来六十年，一肢虽废一身全。至今风雨阴寒夜，直到天明痛不眠。痛不眠，终不悔，且喜老身今独在。不然当时泸水头，身死魂孤骨不收。应作云南望乡鬼，万人冢上哭呦呦。老人言，君听取。君不闻开元宰相宋开府，不赏边功防黩武。又不闻天宝宰相杨国忠，欲求恩幸立边功。边功未立生人怨，请问新丰折臂翁。——唐代·白居易《新丰折臂翁》
75  河流迅且浊，汤汤不可陵。桧楫难为榜，松舟才自胜。空庭偃旧木，荒畴余故塍。不睹行人迹，但见狐兔兴。寄言河上老，此水何当澄？——南北朝·范云《渡黄河》
76  初报边烽照石头，旋闻胡马集瓜州。诸公谁听刍荛策，吾辈空怀畎亩忧。急雪打窗心共碎，危楼望远涕俱流。岂知今日淮南路，乱絮飞花送客舟。——宋代·陆游《送七兄赴扬州帅幕》
77  绿原青垄渐成尘，汲井开园日日新。四月带花移芍药，不知忧国是何人。——唐代·吕温《贞元十四年旱甚见权门移芍药花》
78  长戈莫舂，长弩莫抨。乳孙哺子，教得生狞。举头为城，掉尾为旌。东海黄公，愁见夜行。道逢驺虞，牛哀不平。何用尺刀？壁上雷鸣。泰山之下，妇人哭声。官家有程，吏不敢听。——唐代·李贺《猛虎行》
79  白帝城中云出门， 白帝城下雨翻盆。高江急峡雷霆斗， 古木苍藤日月昏。戎马不如归马逸， 千家今有百家存。哀哀寡妇诛求尽， 恸哭秋原何处村？——唐代·杜甫《白帝》
80  清秋望不极，迢遰起曾阴。远水兼天净，孤城隐雾深。叶稀风更落，山迥日初沉。独鹤归何晚，昏鸦已满林。——唐代·杜甫《野望》
81  水波文袄造新成，绫软绵匀温复轻。晨兴好拥向阳坐，晚出宜披踏雪行。鹤氅毳疏无实事，木棉花冷得虚名。宴安往往叹侵夜，卧稳昏昏睡到明。百姓多寒无可救，一身独暖亦何情！心中为念农桑苦，耳里如闻饥冻声。争得大裘长万丈，与君都盖洛阳城！——唐代·白居易《新制绫袄成感而有咏》
82  咽咽学楚吟，病骨伤幽素。秋姿白发生，木叶啼风雨。 灯青兰膏歇，落照飞蛾舞。古壁生凝尘，羁魂梦中语。——唐代·李贺《伤心行》
83  海人无家海里住，采珠役象为岁赋。 恶波横天山塞路，未央宫中常满库。——唐代·王建《海人谣》
84  家随兵尽屋空存，税额宁容减一分。衣食旋营犹可过，赋输长急不堪闻。蚕无夏织桑充寨，田废春耕犊劳军。如此数州谁会得，杀民将尽更邀勋。——唐代·杜荀鹤《题所居村舍》
85  满耳笙歌满眼花，满楼珠翠胜吴娃。因知海上神仙窟，只似人间富贵家。绣户夜攒红烛市，舞衣晴曳碧天霞。却愁宴罢青娥散，扬子江头月半斜。——唐代·韦庄《陪金陵府相中堂夜宴》
86  茂苑城如画，阊门瓦欲流。还依水光殿，更起月华楼。 侵夜鸾开镜，迎冬雉献裘。从臣皆半醉，天子正无愁。——唐代·李商隐《陈后宫》
87  南来不作楚臣悲，重入修门自有期。为报春风汨罗道，莫将波浪枉明时。——唐代·柳宗元《汨罗遇风》
88  冰峰撑空寒矗矗，云凝水冻埋海陆。 杀物之性，伤人之欲，既不能断绝蒺藜荆棘之根株， 又不能展凤凰麒麟之拳跼。如此则何如为和煦，为膏雨， 自然天下之荣枯，融融于万户。——唐代·齐己《苦寒行》
89  棠梨花开社酒浓，南村北村鼓冬冬。且祈麦熟得饱饭，敢说谷贱复伤农。崖州万里窜酷吏，湖南几时起卧龙？但愿诸贤集廊庙，书生穷死胜侯封。——宋代·陆游《二月二十四日作》
90  隋季穷兵复浚川，自为猛虎可周旋。锦帆东去不归日，汴水西来无尽年。本欲山河传百二，谁知钟鼎已三千。那堪重问江都事，回望空悲绿树烟。——唐代·张祜《隋堤怀古》
91  苦哉生长当驿边，官家使我牵驿船。辛苦日多乐日少，水宿沙行如海鸟。逆风上水万斛重，前驿迢迢后淼淼。半夜缘堤雪和雨，受他驱遣还复去。夜寒衣湿披短蓑，臆穿足裂忍痛何！到明辛苦无处说，齐声腾踏牵船歌。一间茅屋何所值，父母之乡去不得。我愿此水作平田，长使水夫不怨天。——唐代·王建《水夫谣》
92  元载相公曾借箸，宪宗皇帝亦留神。旋见衣冠就东市，忽遗弓剑不西巡。牧羊驱马虽戎服，白发丹心尽汉臣。唯有凉州歌舞曲，流传天下乐闲人。——唐代·杜牧《河湟》
93  客行野田间，比屋皆闭户。借问屋中人，尽去作商贾。 官家不税商，税农服作苦。居人尽东西，道路侵垄亩。 采玉上山颠，探珠入水府。边兵索衣食，此物同泥土。 古来一人耕，三人食犹饥。如今千万家，无一把锄犁。 我仓常空虚，我田生蒺藜。上天不雨粟，何由活烝黎。——唐代·姚合《庄居野行》
94  春风骋巧如翦刀，先裁杨柳后杏桃。圆尖作瓣得疏密，颜色又染燕脂牢。黄鹂未鸣鸠欲雨，深园静墅声嗷嗷。役徒开汴前日放，亦将决水归河槽。都人倾望若焦渴，寒食已近沟已淘。何当黄流与雨至，雨深一尺水一篙。都水御史亦即喜，日夜顺疾回轻舠。频年吴楚岁苦旱，一稔未足生脂膏。吾愿取之勿求羡，穷鸟困兽易遯逃。我今出城勤送子，沽酒不惜典弊袍。数途必向睢阳去，太傅大尹皆英豪。试乞二公评我说，万分岂不益一毛。国给民苏自有暇，东园乃可资游遨。——宋代·梅尧臣《东城送运判马察院》
95  苦热中夜起，登楼独褰衣。山泽凝暑气，星汉湛光辉。火晶燥露滋，野静停风威。探汤汲阴井，炀灶开重扉。凭阑久彷徨，流汗不可挥。莫辩亭毒意，仰诉璿与玑。谅非姑射子，静胜安能希。——唐代·柳宗元《夏夜苦热登西楼》
96  白发星星筋力衰，种田犹自伴孙儿。官苗若不平平纳，任是丰年也受饥。——唐代·杜荀鹤《田翁》
97  吾辈道何穷，寒山细雨中。儿童书懒读，果栗树将空。言论关时务，篇章见国风。升平犹可用，应不废为公。——唐代·杜荀鹤《秋日山中寄李处士》
98  长笑蛇医一寸腹，衔冰吐雹何时足。苍鹅无罪亦可怜，斩颈横盘不敢哭。岂知泉下有猪龙，卧枕雷车踏阴轴。前年太守为旱请，雨点随人如撒菽。太守归国龙归泉，至今人咏淇园绿。我今又复罹此旱，凛凛疲民在沟渎。却寻旧迹叩神泉，坐客仍携王子渊。看草中和乐职颂，新声妙悟慰华颠。晓来泉上东风急，须上冰珠老蛟泣。怪词欲逼龙飞起，险韵不量吾所及。行看积雪厚埋牛，谁与春工掀百蛰。此时还复借君诗，余力汰辀仍贯笠。挥毫落纸勿言疲，惊龙再起震失匙。——宋代·苏轼《次韵舒尧文祈雪雾猪泉》
99  叶落当归根，云沉久必起。黎人多良田，征歛苦倍蓰。诛求尽余粒，尚豢犊与豕。昨当租吏来，宰割充盘几。吏怒反索金，黎民那有此。泣向逻者借，刻箭以为誓。贷一每输百，朘削痛入髓。生当剥肌肉，死则长已矣。薄诉吏转嗔，锁缚不复视。黎儿愤勇决，挺身负戈矢。枪急千人奔，犯顺非得已。赫赫王章存，令人弃如纸。朔风戒良节，赫赫张皇师。军门号令严，震肃将天威。壮士快鞍马，锋镞如星飞。一举破贼垒，刀斧纷纭挥。剖尸越邱阜，踏血腥川坻。白日暗西岭，瘴气昏余晖。翅鼠堕我前，饥鸟逐人归。征夫怀惨忧，涕泗沾我衣。黎人本同性，云何发祸机？神武贵勿杀，不在斩获为。息火当息薪，弭兵当弭饥。谁生此厉阶，哲士知其非。——明代·钱嶫《悯黎咏》
100  春日迟迟春草绿，野棠开尽飘香玉。 绣岭宫前鹤发翁，犹唱开元太平曲。——唐代·李洞《绣岭宫词》
101  谁家起甲第，朱门大道边？丰屋中栉比，高墙外回环。累累六七堂，栋宇相连延。一堂费百万，郁郁起青烟。洞房温且清，寒暑不能干。高堂虚且迥，坐卧见南山。绕廊紫藤架，夹砌红药栏。攀枝摘樱桃，带花移牡丹。主人此中坐，十载为大官。厨有臭败肉，库有贯朽钱。谁能将我语，问尔骨肉间：岂无穷贱者，忍不救饥寒？如何奉一身，直欲保千年？不见马家宅，今作奉诚园。——唐代·白居易《伤大宅》
102  川上常极目，世情今已闲。去帆带落日，征路随长山。亲友若云霄，可望不可攀。于兹任所惬，浩荡风波间。清晨泛中流，羽族满汀渚。黄鹄何处来，昂藏寡俦侣。飞鸣无人见，饮啄岂得所。云汉尔固知，胡为不轻举。野人头尽白，与我忽相访。手持青竹竿，日暮淇水上。虽老美容色，虽贫亦闲放。钓鱼三十年，中心无所向。南登滑台上，却望河淇间。竹树夹流水，孤城对远山。念兹川路阔，羡尔沙鸥闲。长想别离处，犹无音信还。东入黄河水，茫茫泛纡直。北望太行山，峨峨半天色。山河相映带，深浅未可测。自昔有贤才，相逢不相识。秋日登滑台，台高秋已暮。独行既未惬，怀土怅无趣。晋宋何萧条，羌胡散驰鹜。当时无战略，此地即边戍。兵革徒自勤，山河孰云固。乘闲喜临眺，感物伤游寓。惆怅落日前，飘飖远帆处。北风吹万里，南雁不知数。归意方浩然，云沙更回互。乱流自兹远，倚楫时一望。遥见楚汉城，崔嵬高山上。天道昔未测，人心无所向。屠钓称侯王，龙蛇争霸王。缅怀多杀戮，顾此生惨怆。圣代休甲兵，吾其得闲放。兹川方悠邈，云沙无前后。古堰对河壖，长林出淇口。独行非吾意，东向日已久。忧来谁得知，且酌尊中酒。朝从北岸来，泊船南河浒。试共野人言，深觉农夫苦。去秋虽薄熟，今夏犹未雨。耕耘日勤劳，租税兼舄卤。园蔬空寥落，产业不足数。尚有献芹心，无因见明主。茫茫浊河注，怀古临河滨。禹功本豁达，汉迹方因循。坎德昔滂沱，冯夷胡不仁。激潏陵堤防，东郡多悲辛。天子忽惊悼，从官皆负薪。畚筑岂无谋，祈祷如有神。宣房今安在，高岸空嶙峋。我行倦风湍，辍棹将问津。空传歌瓠子，感慨独愁人。孟夏桑叶肥，秾阴夹长津。蚕农有时节，田野无闲人。临水狎渔樵，望山怀隐沦。谁能去京洛，憔悴对风尘。朝景入平川，川长复垂柳。遥看魏公墓，突兀前山后。忆昔大业时，群雄角奔走。伊人何电迈，独立风尘首。传檄举敖仓，拥兵屯洛口。连营一百万，六合如可有。方项终比肩，乱隋将假手。力争固难恃，骄战曷能久。若使学萧曹，功名当不朽。皤皤河滨叟，相遇似有耻。辍榜聊问之，答言尽终始。一生虽贫贱，九十年未死。且喜对儿孙，弥惭远城市。结庐黄河曲，垂钓长河里。漫漫望云沙，萧条听风水。所思强饭食，永愿在乡里。万事吾不知，其心只如此。——唐代·高适《自淇涉黄河途中作十三首》
103  手推呕哑车，朝朝暮暮耕。未曾分得谷，空得老农名。——唐代·曹邺《四怨诗》
104  新霜未落汴水浅，轻舸惟恐东下迟。遶城假得老病马，一步一跛饮人疲。到君官舍欲取别，君惜我去频增嘻。便步髯奴呼子履，又令开席罗酒卮。逡巡陈子果亦至，共坐小室聊伸眉。烹鸡庖兔下筹美，盘实飣餖栗与梨。萧萧细雨作寒色，厌厌尽醉安可辞。门前有客莫许报，我方剧饮冠帻欹。文章或论到渊奥，轻重曾不遗毫厘。间以辨谑每绝倒，岂顾明日无晨炊。六街禁夜犹未去，童仆窃讶吾侪痴。谈兵究弊又何益，万口不谓儒者知。酒酣耳热试发泄，二子尚乃惊我为。露才扬己古来恶，卷舌噤口南方驰。江湖秋老鳜鲈熟，归奉甘旨诚其宜。但愿音尘寄鸟翼，慎勿却效儿女悲。——宋代·梅尧臣《醉中留别永叔子履》
1  国破山河在，城春草木深。感时花溅泪，恨别鸟惊心。烽火连三月，家书抵万金。白头搔更短，浑欲不胜簪。——唐代·杜甫《春望》
2  八月秋高风怒号，卷我屋上三重茅。茅飞渡江洒江郊，高者挂罥长林梢，下者飘转沉塘坳。南村群童欺我老无力，忍能对面为盗贼，公然抱茅入竹去。唇焦口燥呼不得，归来倚杖自叹息。俄顷风定云墨色，秋天漠漠向昏黑。布衾多年冷似铁，娇儿恶卧踏里裂。床头屋漏无干处，雨脚如麻未断绝。自经丧乱少睡眠，长夜沾湿何由彻?安得广厦千万间，大庇天下寒士俱欢颜，风雨不动安如山。呜呼！何时眼前突兀见此屋，吾庐独破受冻死亦足！&死亦足 一作：死意足）——唐代·杜甫《茅屋为秋风所破歌》
3  辛苦遭逢起一经，干戈寥落四周星。山河破碎风飘絮，身世浮沉雨打萍。惶恐滩头说惶恐，零丁洋里叹零丁。人生自古谁无死？留取丹心照汗青。——宋代·文天祥《过零丁洋》
4  死去元知万事空，但悲不见九州同。王师北定中原日，家祭无忘告乃翁。——宋代·陆游《示儿》
5  帝高阳之苗裔兮，朕皇考曰伯庸。摄提贞于孟陬兮，惟庚寅吾以降。皇览揆余初度兮，肇锡余以嘉名：名余曰正则兮，字余曰灵均。纷吾既有此内美兮，又重之以修能。扈江离与辟芷兮，纫秋兰以为佩。汩余若将不及兮，恐年岁之不吾与。朝搴阰之木兰兮，夕揽洲之宿莽。日月忽其不淹兮，春与秋其代序。惟草木之零落兮，恐美人之迟暮。不抚壮而弃秽兮，何不改乎此度?乘骐骥以驰骋兮，来吾道夫先路！昔三后之纯粹兮，固众芳之所在。杂申椒与菌桂兮，岂惟纫夫蕙茝！彼尧、舜之耿介兮，既遵道而得路。何桀纣之猖披兮，夫惟捷径以窘步。惟夫党人之偷乐兮，路幽昧以险隘。岂余身之殚殃兮，恐皇舆之败绩！忽奔走以先后兮，及前王之踵武。荃不查余之中情兮，反信谗而齌怒。余固知謇謇之为患兮，忍而不能舍也。指九天以为正兮，夫惟灵修之故也。曰黄昏以为期兮，羌中道而改路！初既与余成言兮，后悔遁而有他。余既不难夫离别兮，伤灵修之数化。余既滋兰之九畹兮，又树蕙之百亩。畦留夷与揭车兮，杂杜衡与芳芷。冀枝叶之峻茂兮，愿俟时乎吾将刈。虽萎绝其亦何伤兮，哀众芳之芜秽。众皆竞进以贪婪兮，凭不厌乎求索。羌内恕己以量人兮，各兴心而嫉妒。忽驰骛以追逐兮，非余心之所急。老冉冉其将至兮，恐修名之不立。朝饮木兰之坠露兮，夕餐秋菊之落英。苟余情其信姱以练要兮，长顑颔亦何伤。掔木根以结茝兮，贯薜荔之落蕊。矫菌桂以纫蕙兮，索胡绳之纚纚。謇吾法夫前修兮，非世俗之所服。虽不周于今之人兮，愿依彭咸之遗则。长太息以掩涕兮，哀民生之多艰。余虽好修姱以鞿羁兮，謇朝谇而夕替。既替余以蕙纕兮，又申之以揽茝。亦余心之所善兮，虽九死其犹未悔。怨灵修之浩荡兮，终不察夫民心。众女嫉余之蛾眉兮，谣诼谓余以善淫。固时俗之工巧兮，偭规矩而改错。背绳墨以追曲兮，竞周容以为度。忳郁邑余侘傺兮，吾独穷困乎此时也。宁溘死以流亡兮，余不忍为此态也。鸷鸟之不群兮，自前世而固然。何方圜之能周兮，夫孰异道而相安？屈心而抑志兮，忍尤而攘诟。伏清白以死直兮，固前圣之所厚。悔相道之不察兮，延伫乎吾将反。回朕车以复路兮，及行迷之未远。步余马于兰皋兮，驰椒丘且焉止息。进不入以离尤兮，退将复修吾初服。制芰荷以为衣兮，集芙蓉以为裳。不吾知其亦已兮，苟余情其信芳。高余冠之岌岌兮，长余佩之陆离。芳与泽其杂糅兮，唯昭质其犹未亏。忽反顾以游目兮，将往观乎四荒。佩缤纷其繁饰兮，芳菲菲其弥章。民生各有所乐兮，余独好修以为常。虽体解吾犹未变兮，岂余心之可惩。女嬃之婵媛兮，申申其詈予，曰：「鲧婞直以亡身兮，终然夭乎羽之野。汝何博謇而好修兮，纷独有此姱节？薋菉葹以盈室兮，判独离而不服。」众不可户说兮，孰云察余之中情？世并举而好朋兮，夫何茕独而不予听？依前圣以节中兮，喟凭心而历兹。济沅、湘以南征兮，就重华而敶词：启《九辩》与《九歌》兮，夏康娱以自纵。不顾难以图后兮，五子用失乎家衖。羿淫游以佚畋兮，又好射夫封狐。固乱流其鲜终兮，浞又贪夫厥家。浇身被服强圉兮，纵欲而不忍。日康娱而自忘兮，厥首用夫颠陨。夏桀之常违兮，乃遂焉而逢殃。后辛之菹醢兮，殷宗用而不长。汤、禹俨而祗敬兮，周论道而莫差。举贤才而授能兮，循绳墨而不颇。皇天无私阿兮，览民德焉错辅。夫维圣哲以茂行兮，苟得用此下土。瞻前而顾后兮，相观民之计极。夫孰非义而可用兮？孰非善而可服？阽余身而危死兮，览余初其犹未悔。不量凿而正枘兮，固前修以菹醢。曾歔欷余郁邑兮，哀朕时之不当。揽茹蕙以掩涕兮，沾余襟之浪浪。跪敷衽以陈辞兮，耿吾既得此中正。驷玉虬以桀鹥兮，溘埃风余上征。朝发轫于苍梧兮，夕余至乎县圃。欲少留此灵琐兮，日忽忽其将暮。吾令羲和弭节兮，望崦嵫而勿迫。路漫漫其修远兮，吾将上下而求索。饮余马于咸池兮，总余辔乎扶桑。折若木以拂日兮，聊逍遥以相羊。前望舒使先驱兮，后飞廉使奔属。鸾皇为余先戒兮，雷师告余以未具。吾令凤鸟飞腾兮，继之以日夜。飘风屯其相离兮，帅云霓而来御。纷总总其离合兮，斑陆离其上下。吾令帝阍开关兮，倚阊阖而望予。时暧暧其将罢兮，结幽兰而延伫。世溷浊而不分兮，好蔽美而嫉妒。朝吾将济于白水兮，登阆风而绁马。忽反顾以流涕兮，哀高丘之无女。溘吾游此春宫兮，折琼枝以继佩。及荣华之未落兮，相下女之可诒。吾令丰隆乘云兮，求宓妃之所在。解佩纕以结言兮，吾令謇修以为理。纷总总其离合兮，忽纬繣其难迁。夕归次于穷石兮，朝濯发乎洧盘。保厥美以骄傲兮，日康娱以淫游。虽信美而无礼兮，来违弃而改求。览相观于四极兮，周流乎天余乃下。望瑶台之偃蹇兮，见有娀之佚女。吾令鸩为媒兮，鸩告余以不好。雄鸠之鸣逝兮，余犹恶其佻巧。心犹豫而狐疑兮，欲自适而不可。凤皇既受诒兮，恐高辛之先我。欲远集而无所止兮，聊浮游以逍遥。及少康之未家兮，留有虞之二姚。理弱而媒拙兮，恐导言之不固。世溷浊而嫉贤兮，好蔽美而称恶。闺中既以邃远兮，哲王又不寤。怀朕情而不发兮，余焉能忍而与此终古？索琼茅以筳篿兮，命灵氛为余占之。曰：「两美其必合兮，孰信修而慕之？思九州之博大兮，岂惟是其有女？」曰：「勉远逝而无狐疑兮，孰求美而释女？何所独无芳草兮，尔何怀乎故宇？」世幽昧以昡曜兮，孰云察余之善恶？民好恶其不同兮，惟此党人其独异！户服艾以盈要兮，谓幽兰其不可佩。览察草木其犹未得兮，岂珵美之能当？苏粪壤以充祎兮，谓申椒其不芳。欲从灵氛之吉占兮，心犹豫而狐疑。巫咸将夕降兮，怀椒糈而要之。百神翳其备降兮，九疑缤其并迎。皇剡剡其扬灵兮，告余以吉故。曰：「勉升降以上下兮，求矩矱之所同。汤、禹俨而求合兮，挚、咎繇而能调。苟中情其好修兮，又何必用夫行媒？说操筑于傅岩兮，武丁用而不疑。吕望之鼓刀兮，遭周文而得举。宁戚之讴歌兮，齐桓闻以该辅。及年岁之未晏兮，时亦犹其未央。恐鹈鴃之先鸣兮，使夫百草为之不芳。」何琼佩之偃蹇兮，众薆然而蔽之。惟此党人之不谅兮，恐嫉妒而折之。时缤纷其变易兮，又何可以淹留？兰芷变而不芳兮，荃蕙化而为茅。何昔日之芳草兮，今直为此萧艾也？岂其有他故兮，莫好修之害也！余以兰为可恃兮，羌无实而容长。委厥美以从俗兮，苟得列乎众芳。椒专佞以慢慆兮，樧又欲充夫佩帏。既干进而务入兮，又何芳之能祗？固时俗之流从兮，又孰能无变化？览椒兰其若兹兮，又况揭车与江离？惟兹佩之可贵兮，委厥美而历兹。芳菲菲而难亏兮，芬至今犹未沬。和调度以自娱兮，聊浮游而求女。及余饰之方壮兮，周流观乎上下。灵氛既告余以吉占兮，历吉日乎吾将行。折琼枝以为羞兮，精琼爢以为粻。为余驾飞龙兮，杂瑶象以为车。何离心之可同兮？吾将远逝以自疏。邅吾道夫昆仑兮，路修远以周流。扬云霓之晻蔼兮，鸣玉鸾之啾啾。朝发轫于天津兮，夕余至乎西极。凤皇翼其承旗兮，高翱翔之翼翼。忽吾行此流沙兮，遵赤水而容与。麾蛟龙使梁津兮，诏西皇使涉予。路修远以多艰兮，腾众车使径待。路不周以左转兮，指西海以为期。屯余车其千乘兮，齐玉轪而并驰。驾八龙之婉婉兮，载云旗之委蛇。抑志而弭节兮，神高驰之邈邈。奏《九歌》而舞《韶》兮，聊假日以媮乐。陟升皇之赫戏兮，忽临睨夫旧乡。仆夫悲余马怀兮，蜷局顾而不行。乱曰：已矣哉！国无人莫我知兮，又何怀乎故都！既莫足与为美政兮，吾将从彭咸之所居！——先秦·屈原《离骚》
6  秦时明月汉时关，万里长征人未还。但使龙城飞将在，不教胡马度阴山。——唐代·王昌龄《出塞二首·其一》
7  风急天高猿啸哀，渚清沙白鸟飞回。无边落木萧萧下，不尽长江滚滚来。万里悲秋常作客，百年多病独登台。艰难苦恨繁霜鬓，潦倒新停浊酒杯。——唐代·杜甫《登高》
8  丞相祠堂何处寻，锦官城外柏森森。映阶碧草自春色，隔叶黄鹂空好音。三顾频烦天下计，两朝开济老臣心。出师未捷身先死，长使英雄泪满襟。——唐代·杜甫《蜀相》
9  迢迢天汉西南落，喔喔邻鸡一再鸣。壮志病来消欲尽，出门搔首怆平生。三万里河东入海，五千仞岳上摩天。遗民泪尽胡尘里，南望王师又一年。——宋代·陆游《秋夜将晓出篱门迎凉有感二首》
10  十五从军征，八十始得归。道逢乡里人：“家中有阿谁？”“遥看是君家，松柏冢累累。”兔从狗窦入，雉从梁上飞。中庭生旅谷，井上生旅葵。舂谷持作饭，采葵持作羹。羹饭一时熟，不知贻阿谁？出门东向看，泪落沾我衣。——两汉·佚名《十五从军征》
11  尽道丰年瑞，丰年事若何。长安有贫者，为瑞不宜多。——唐代·罗隐《雪》
12  春种一粒粟，秋收万颗子。四海无闲田，农夫犹饿死。锄禾日当午，汗滴禾下土。谁知盘中餐，粒粒皆辛苦？——唐代·李绅《古风二首》
13  归志宁无五亩园，读书本意在元元。灯前目力虽非昔，犹课蝇头二万言。——宋代·陆游《读书》
14  花近高楼伤客心，万方多难此登临。锦江春色来天地，玉垒浮云变古今。北极朝廷终不改，西山寇盗莫相侵。可怜后主还祠庙，日暮聊为《梁甫吟》。——唐代·杜甫《登楼》
15  车辚辚，马萧萧，行人弓箭各在腰。耶娘妻子走相送，尘埃不见咸阳桥。牵衣顿足拦道哭，哭声直上干云霄。道旁过者问行人，行人但云点行频。或从十五北防河，便至四十西营田。去时里正与裹头，归来头白还戍边。边庭流血成海水，武皇开边意未已。君不闻汉家山东二百州，千村万落生荆杞。纵有健妇把锄犁，禾生陇亩无东西。况复秦兵耐苦战，被驱不异犬与鸡。长者虽有问，役夫敢申恨？且如今年冬，未休关西卒。县官急索租，租税从何出？信知生男恶，反是生女好。生女犹得嫁比邻，生男埋没随百草。君不见，青海头，古来白骨无人收。新鬼烦冤旧鬼哭，天阴雨湿声啾啾！——唐代·杜甫《兵车行》
16  关东有义士，兴兵讨群凶。初期会盟津，乃心在咸阳。军合力不齐，踌躇而雁行。势利使人争，嗣还自相戕。淮南弟称号，刻玺于北方。铠甲生虮虱，万姓以死亡。白骨露於野，千里无鸡鸣。生民百遗一，念之断人肠。——两汉·曹操《蒿里行》
17  一为迁客去长沙，西望长安不见家。 黄鹤楼中吹玉笛，江城五月落梅花。——唐代·李白《与史郎中钦听黄鹤楼上吹笛》
18  病骨支离纱帽宽，孤臣万里客江干。位卑未敢忘忧国，事定犹须待阖棺。天地神灵扶庙社，京华父老望和銮。出师一表通今古，夜半挑灯更细看。——宋代·陆游《病起书怀》
19  泽国江山入战图，生民何计乐樵苏。 凭君莫话封侯事，一将功成万骨枯。 传闻一战百神愁，两岸强兵过未休。 谁道沧江总无事，近来长共血争流。——唐代·曹松《己亥岁二首·僖宗广明元年》
20  嗟以龙钟身，如何岁复新。石门思隐久，铜镜强窥频。花发新移树，心知故国春。谁能平此恨，岂是北宗人。——唐代·贾岛《新年》
21  堂前扑枣任西邻，无食无儿一妇人。不为困穷宁有此？只缘恐惧转须亲。即防远客虽多事，便插疏篱却甚真。已诉征求贫到骨，正思戎马泪盈巾。——唐代·杜甫《又呈吴郎》
22  衙斋卧听萧萧竹，疑是民间疾苦声；些小吾曹州县吏，一枝一叶总关情。——清代·郑燮《潍县署中画竹呈年伯包大丞括》
23  玉露凋伤枫树林，巫山巫峡气萧森。江间波浪兼天涌，塞上风云接地阴。丛菊两开他日泪，孤舟一系故园心。寒衣处处催刀尺，白帝城高急暮砧。夔府孤城落日斜，每依北斗望京华。听猿实下三声泪，奉使虚随八月槎。画省香炉违伏枕，山楼粉堞隐悲笳。请看石上藤萝月，已映洲前芦荻花。千家山郭静朝晖，日日江楼坐翠微。信宿渔人还泛泛，清秋燕子故飞飞。匡衡抗疏功名薄，刘向传经心事违。同学少年多不贱，五陵衣马自轻肥。闻道长安似弈棋，百年世事不胜悲。王侯第宅皆新主，文武衣冠异昔时。直北关山金鼓振，征西车马羽书驰。鱼龙寂寞秋江冷，故国平居有所思。蓬莱宫阙对南山，承露金茎霄汉间。西望瑶池降王母，东来紫气满函关。云移雉尾开宫扇，日绕龙鳞识圣颜。一卧沧江惊岁晚，几回青琐点朝班。瞿塘峡口曲江头，万里风烟接素秋。花萼夹城通御气，芙蓉小苑入边愁。珠帘绣柱围黄鹄，锦缆牙樯起白鸥。回首可怜歌舞地，秦中自古帝王州。昆明池水汉时功，武帝旌旗在眼中。织女机丝虚夜月，石鲸鳞甲动秋风。波漂菰米沉云黑，露冷莲房坠粉红。关塞极天惟鸟道，江湖满地一渔翁。昆吾御宿自逶迤，紫阁峰阴入渼陂。香稻啄馀鹦鹉粒，碧梧栖老凤凰枝。佳人拾翠春相问，仙侣同舟晚更移。彩笔昔曾干气象，白头吟望苦低垂。——唐代·杜甫《秋兴八首》
24  杜陵有布衣，老大意转拙。许身一何愚，窃比稷与契。居然成濩落，白首甘契阔。盖棺事则已，此志常觊豁。穷年忧黎元，叹息肠内热。取笑同学翁，浩歌弥激烈。非无江海志，潇洒送日月。生逢尧舜君，不忍便永诀。当今廊庙具，构厦岂云缺。葵藿倾太阳，物性固莫夺。顾惟蝼蚁辈，但自求其穴。胡为慕大鲸，辄拟偃溟渤。以兹误生理，独耻事干谒。兀兀遂至今，忍为尘埃没。终愧巢与由，未能易其节。沉饮聊自遣，放歌破愁绝。岁暮百草零，疾风高冈裂。天衢阴峥嵘，客子中夜发。霜严衣带断，指直不得结。凌晨过骊山，御榻在嵽嵲。蚩尤塞寒空，蹴蹋崖谷滑。瑶池气郁律，羽林相摩戛。君臣留欢娱，乐动殷樛嶱。赐浴皆长缨，与宴非短褐。彤庭所分帛，本自寒女出。鞭挞其夫家，聚敛贡城阙。圣人筐篚恩，实欲邦国活。臣如忽至理，君岂弃此物。多士盈朝廷，仁者宜战栗。况闻内金盘，尽在卫霍室。中堂舞神仙，烟雾散玉质。煖客貂鼠裘，悲管逐清瑟。劝客驼蹄羹，霜橙压香橘。朱门酒肉臭，路有冻死骨。荣枯咫尺异，惆怅难再述。北辕就泾渭，官渡又改辙。群冰从西下，极目高崒兀。疑是崆峒来，恐触天柱折。河梁幸未坼，枝撑声窸窣。行旅相攀援，川广不可越。老妻寄异县，十口隔风雪。谁能久不顾，庶往共饥渴。入门闻号啕，幼子饥已卒。吾宁舍一哀，里巷亦呜咽。所愧为人父，无食致夭折。岂知秋禾登，贫窭有仓卒。生常免租税，名不隶征伐。抚迹犹酸辛，平人固骚屑。默思失业徒，因念远戍卒。忧端齐终南，澒洞不可掇。——唐代·杜甫《自京赴奉先县咏怀五百字》
25  永日不可暮，炎蒸毒我肠。安得万里风，飘飖吹我裳。昊天出华月，茂林延疏光。仲夏苦夜短，开轩纳微凉。虚明见纤毫，羽虫亦飞扬。物情无巨细，自适固其常。念彼荷戈士，穷年守边疆。何由一洗濯，执热互相望。竟夕击刁斗，喧声连万方。青紫虽被体，不如早还乡。北城悲笳发，鹳鹤号且翔。况复烦促倦，激烈思时康。——唐代·杜甫《夏夜叹》
26  凿开混沌得乌金，藏蓄阳和意最深。爝火燃回春浩浩，洪炉照破夜沉沉。鼎彝元赖生成力，铁石犹存死后心。但愿苍生俱饱暖，不辞辛苦出山林。——明代·于谦《咏煤炭》
27  客行新安道，喧呼闻点兵。借问新安吏：“县小更无丁？”“府帖昨夜下，次选中男行。”“中男绝短小，何以守王城？”肥男有母送，瘦男独伶俜。白水暮东流，青山犹哭声。“莫自使眼枯，收汝泪纵横。眼枯即见骨，天地终无情！我军取相州，日夕望其平。岂意贼难料，归军星散营。就粮近故垒，练卒依旧京。掘壕不到水，牧马役亦轻。况乃王师顺，抚养甚分明。送行勿泣血，仆射如父兄。”——唐代·杜甫《新安吏》
28  去年花里逢君别，今日花开又一年。世事茫茫难自料，春愁黯黯独成眠。身多疾病思田里，邑有流亡愧俸钱。闻道欲来相问讯，西楼望月几回圆。——唐代·韦应物《寄李儋元锡》
29  汉江回万里，派作九龙盘。横溃豁中国，崔嵬飞迅湍。六帝沦亡后，三吴不足观。我君混区宇，垂拱众流安。今日任公子，沧浪罢钓竿。——唐代·李白《金陵望汉江》
30  寸寸山河寸寸金，侉离分裂力谁任。杜鹃再拜忧天泪，精卫无穷填海心。——清代·黄遵宪《赠梁任父母同年》
31  去年战，桑干源，今年战，葱河道。洗兵条支海上波，放马天山雪中草。万里长征战，三军尽衰老。匈奴以杀戮为耕作，古来唯见白骨黄沙田。秦家筑城避胡处，汉家还有烽火燃。烽火燃不息，征战无已时。野战格斗死，败马号鸣向天悲。乌鸢啄人肠，衔飞上挂枯树枝。士卒涂草莽，将军空尔为。乃知兵者是凶器，圣人不得已而用之。——唐代·李白《战城南》
32  父耕原上田，子劚山下荒。六月禾未秀，官家已修仓。——唐代·聂夷中《田家》
33  夫因兵死守蓬茅，麻苎衣衫鬓发焦。桑柘废来犹纳税，田园荒后尚征苗。时挑野菜和根煮，旋斫生柴带叶烧。任是深山更深处，也应无计避征徭。——唐代·杜荀鹤《山中寡妇》
34  粉色全无饥色加，岂知人世有荣华。 年年道我蚕辛苦，底事浑身着苎麻。——唐代·杜荀鹤《蚕妇》
35  北归至凤翔，墨制放往鄜州作。皇帝二载秋，闰八月初吉。杜子将北征，苍茫问家室。维时遭艰虞，朝野少暇日。顾惭恩私被，诏许归蓬荜。拜辞诣阙下，怵惕久未出。虽乏谏诤姿，恐君有遗失。君诚中兴主，经纬固密勿。东胡反未已，臣甫愤所切。挥涕恋行在，道途犹恍惚。乾坤含疮痍，忧虞何时毕。靡靡逾阡陌，人烟眇萧瑟。所遇多被伤，呻吟更流血。回首凤翔县，旌旗晚明灭。前登寒山重，屡得饮马窟。邠郊入地底，泾水中荡潏。猛虎立我前，苍崖吼时裂。菊垂今秋花，石戴古车辙。青云动高兴，幽事亦可悦。山果多琐细，罗生杂橡栗。或红如丹砂，或黑如点漆。雨露之所濡，甘苦齐结实。缅思桃源内，益叹身世拙。坡陀望鄜畤，岩谷互出没。我行已水滨，我仆犹木末。鸱鸟鸣黄桑，野鼠拱乱穴。夜深经战场，寒月照白骨。潼关百万师，往者散何卒。遂令半秦民，残害为异物。况我堕胡尘，及归尽华发。经年至茅屋，妻子衣百结。恸哭松声回，悲泉共幽咽。平生所娇儿，颜色白胜雪。见耶背面啼，垢腻脚不袜。床前两小女，补绽才过膝。海图坼波涛，旧绣移曲折。天吴及紫凤，颠倒在裋褐。老夫情怀恶，呕泄卧数日。那无囊中帛，救汝寒凛栗。粉黛亦解苞，衾裯稍罗列。瘦妻面复光，痴女头自栉。学母无不为，晓妆随手抹。移时施朱铅，狼藉画眉阔。生还对童稚，似欲忘饥渴。问事竞挽须，谁能即嗔喝。翻思在贼愁，甘受杂乱聒。新归且慰意，生理焉能说。至尊尚蒙尘，几日休练卒。仰观天色改，坐觉祆气豁。阴风西北来，惨澹随回鹘。其王愿助顺，其俗善驰突。送兵五千人，驱马一万匹。此辈少为贵，四方服勇决。所用皆鹰腾，破敌过箭疾。圣心颇虚伫，时议气欲夺。伊洛指掌收，西京不足拔。官军请深入，蓄锐何俱发。此举开青徐，旋瞻略恒碣。昊天积霜露，正气有肃杀。祸转亡胡岁，势成擒胡月。胡命其能久，皇纲未宜绝。忆昨狼狈初，事与古先别。奸臣竟菹醢，同恶随荡析。不闻夏殷衰，中自诛褒妲。周汉获再兴，宣光果明哲。桓桓陈将军，仗钺奋忠烈。微尔人尽非，于今国犹活。凄凉大同殿，寂寞白兽闼。都人望翠华，佳气向金阙。园陵固有神，扫洒数不缺。煌煌太宗业，树立甚宏达。——唐代·杜甫《北征》
36  十月之交，朔月辛卯。日有食之，亦孔之丑。彼月而微，此日而微；今此下民，亦孔之哀。日月告凶，不用其行。四国无政，不用其良。彼月而食，则维其常；此日而食，于何不臧。烨烨震电，不宁不令。百川沸腾，山冢崒崩。高岸为谷，深谷为陵。哀今之人，胡憯莫惩？皇父卿士，番维司徒。家伯维宰，仲允膳夫。棸子内史，蹶维趣马。楀维师氏，醘妻煽方处。抑此皇父，岂曰不时？胡为我作，不即我谋？彻我墙屋，田卒污莱。曰予不戕，礼则然矣。皇父孔圣，作都于向。择三有事，亶侯多藏。不慭遗一老，俾守我王。择有车马，以居徂向。黾勉从事，不敢告劳。无罪无辜，谗口嚣嚣。下民之孽，匪降自天。噂沓背憎，职竞由人。悠悠我里，亦孔之痗。四方有羡，我独居忧。民莫不逸，我独不敢休。天命不彻，我不敢效我友自逸。——先秦·佚名《十月之交》
37  佳辰强饮食犹寒，隐几萧条戴鹖冠。春水船如天上坐，老年花似雾中看。娟娟戏蝶过闲幔，片片轻鸥下急湍。云白山青万余里，愁看直北是长安。——唐代·杜甫《小寒食舟中作》
38  苏秀道中，自七月二十五日夜大雨三日，秋苗以苏，喜而有作。一夕骄阳转作霖，梦回凉冷润衣襟。不愁屋漏床床湿，且喜溪流岸岸深。千里稻花应秀色，五更桐叶最佳音。无田似我犹欣舞，何况田间望岁心。——宋代·曾几《苏秀道中》
39  平陵东，松柏桐，不知何人劫义公。劫义公，在高堂下，交钱百万两走马。两走马，亦诚难，顾见追吏心中恻。心中恻，血出漉，归告我家卖黄犊。——两汉·佚名《平陵东》
40  雨足高田白，披蓑半夜耕。人牛力俱尽，东方殊未明。——唐代·崔道融《田上》
41  远别离，古有皇英之二女，乃在洞庭之南，潇湘之浦。海水直下万里深，谁人不言此离苦？日惨惨兮云冥冥，猩猩啼烟兮鬼啸雨。我纵言之将何补？皇穹窃恐不照余之忠诚，雷凭凭兮欲吼怒。尧舜当之亦禅禹。君失臣兮龙为鱼，权归臣兮鼠变虎。或云：尧幽囚，舜野死。九疑联绵皆相似，重瞳孤坟竟何是？帝子泣兮绿云间，随风波兮去无还。恸哭兮远望，见苍梧之深山。苍梧山崩湘水绝，竹上之泪乃可灭。——唐代·李白《远别离》
42  尝闻秦地西风雨，为问西风早晚回。 白发老农如鹤立，麦场高处望云开。——唐代·雍裕之《农家望晴》
43  人生何处不离群？世路干戈惜暂分。雪岭未归天外使，松州犹驻殿前军。座中醉客延醒客，江上晴云杂雨云。美酒成都堪送老，当垆仍是卓文君。——唐代·李商隐《杜工部蜀中离席》
44  浩浩昊天，不骏其德。降丧饥馑，斩伐四国。旻天疾威，弗虑弗图。舍彼有罪，既伏其辜。若此无罪，沦胥以铺。周宗既灭，靡所止戾。正大夫离居，莫知我勚。三事大夫，莫肯夙夜。邦君诸侯，莫肯朝夕。庶曰式臧，覆出为恶。如何昊天，辟言不信。如彼行迈，则靡所臻。凡百君子，各敬尔身。胡不相畏，不畏于天？戎成不退，饥成不遂。曾我暬御，惨惨日瘁。凡百君子，莫肯用讯。听言则答，谮言则退。哀哉不能言，匪舌是出，维躬是瘁。哿矣能言，巧言如流，俾躬处休！维曰予仕，孔棘且殆。云不何使，得罪于天子；亦云可使，怨及朋友。谓尔迁于王都。曰予未有室家。鼠思泣血，无言不疾。昔尔出居，谁从作尔室？——先秦·佚名《雨无正》
45  沔彼流水，朝宗于海。鴥彼飞隼，载飞载止。嗟我兄弟，邦人诸友。莫肯念乱，谁无父母？沔彼流水，其流汤汤。鴥彼飞隼，载飞载扬。念彼不迹，载起载行。心之忧矣，不可弭忘。鴥彼飞隼，率彼中陵。民之讹言，宁莫之惩？我友敬矣，谗言其兴。——先秦·佚名《沔水》
46  他乡复行役，驻马别孤坟。近泪无干土，低空有断云。对棋陪谢傅，把剑觅徐君。唯见林花落，莺啼送客闻。——唐代·杜甫《别房太尉墓》
47  宁饮建业水，不食武昌鱼。宁还建业死，不止武昌居。——魏晋·佚名《吴孙皓初童谣》
48  黄河水绕汉宫墙，河上秋风雁几行。客子过壕追野马，将军弢箭射天狼。黄尘古渡迷飞挽，白月横空冷战场。闻道朔方多勇略，只今谁是郭汾阳。——明代·李梦阳《秋望》
49  倬彼云汉，昭回于天。王曰：於乎！何辜今之人？天降丧乱，饥馑荐臻。靡神不举，靡爱斯牲。圭壁既卒，宁莫我听？旱既大甚，蕴隆虫虫。不殄禋祀，自郊徂宫。上下奠瘗，靡神不宗。后稷不克，上帝不临。耗斁下土，宁丁我梗。旱既大甚，则不可推。兢兢业业，如霆如雷。周余黎民，靡有孑遗。昊天上帝，则不我遗。胡不相畏？先祖于摧。旱既大甚，则不可沮。赫赫炎炎，云我无所。大命近止，靡瞻靡顾。群公先正，则不我助。父母先祖，胡宁忍予？旱既大甚，涤涤山川。旱魃为虐，如惔如焚。我心惮暑，忧心如熏。群公先正，则不我闻。昊天上帝，宁俾我遯？旱既大甚，黾勉畏去。胡宁瘨我以旱？憯不知其故。祈年孔夙，方社不莫。昊天上帝，则不我虞。敬恭明神，宜无悔怒。旱既大甚，散无友纪。鞫哉庶正，疚哉冢宰。趣马师氏，膳夫左右。靡人不周。无不能止，瞻昂昊天，云如何里！瞻昂昊天，有嘒其星。大夫君子，昭假无赢。大命近止，无弃尔成。何求为我。以戾庶正。瞻昂昊天，曷惠其宁？——先秦·佚名《云汉》
50  泽国江山入战图，生民何计乐樵苏。凭君莫话封侯事，一将功成万骨枯。——唐代·曹松《己亥岁感事》
51  独写菖蒲竹叶杯，蓬城芳草踏初回。情知不向瓯江死，舟楫何劳吊屈来。——明代·汤显祖《午日处州禁竞渡》
52  瞻卬昊天，则不我惠？孔填不宁，降此大厉。邦靡有定，士民其瘵。蟊贼蟊疾，靡有夷届。罪罟不收，靡有夷瘳！人有土田，女反有之。人有民人，女覆夺之。此宜无罪，女反收之。彼宜有罪，女覆说之。哲夫成城，哲妇倾城。懿厥哲妇，为枭为鸱。妇有长舌，维厉之阶！乱匪降自天，生自妇人。匪教匪诲，时维妇寺。鞫人忮忒，谮始竟背。岂曰不极，伊胡为慝？如贾三倍，君子是识。妇无公事，休其蚕织。天何以刺？何神不富？舍尔介狄，维予胥忌。不吊不祥，威仪不类。人之云亡，邦国殄瘁！天之降罔，维其优矣。人之云亡，心之忧矣。天之降罔，维其几矣。人之云亡，心之悲矣！觱沸槛泉，维其深矣。心之忧矣，宁自今矣？不自我先，不自我后。藐藐昊天，无不可巩。无忝皇祖，式救尔后。[——先秦·佚名《大雅·瞻卬》
53  轩辕休制律，虞舜罢弹琴。尚错雄鸣管，犹伤半死心。圣贤名古邈，羁旅病年侵。舟泊常依震，湖平早见参。如闻马融笛，若倚仲宣襟。故国悲寒望，群云惨岁阴。水乡霾白屋，枫岸叠青岑。郁郁冬炎瘴，濛濛雨滞淫。鼓迎非祭鬼，弹落似鸮禽。兴尽才无闷，愁来遽不禁。生涯相汩没，时物自萧森。疑惑尊中弩，淹留冠上簪。牵裾惊魏帝，投阁为刘歆。狂走终奚适，微才谢所钦。吾安藜不糁，汝贵玉为琛。乌几重重缚，鹑衣寸寸针。哀伤同庾信，述作异陈琳。十暑岷山葛，三霜楚户砧。叨陪锦帐座，久放白头吟。反朴时难遇，忘机陆易沈。应过数粒食，得近四知金。春草封归恨，源花费独寻。转蓬忧悄悄，行药病涔涔。瘗夭追潘岳，持危觅邓林。蹉跎翻学步，感激在知音。却假苏张舌，高夸周宋镡。纳流迷浩汗，峻址得嶔崟。城府开清旭，松筠起碧浔。披颜争倩倩，逸足竞駸駸。朗鉴存愚直，皇天实照临。公孙仍恃险，侯景未生擒。书信中原阔，干戈北斗深。畏人千里井，问俗九州箴。战血流依旧，军声动至今。葛洪尸定解，许靖力还任。家事丹砂诀，无成涕作霖。——唐代·杜甫《风疾舟中伏枕书怀三十六韵奉呈湖南亲友》
54  岁云暮矣多北风，潇湘洞庭白雪中。渔父天寒网罟冻，莫徭射雁鸣桑弓。去年米贵阙军食，今年米贱大伤农。高马达官厌酒肉，此辈杼轴茅茨空。楚人重鱼不重鸟，汝休枉杀南飞鸿。况闻处处鬻男女，割慈忍爱还租庸。往日用钱捉私铸，今许铅锡和青铜。刻泥为之最易得，好恶不合长相蒙。万国城头吹画角，此曲哀怨何时终？——唐代·杜甫《岁晏行》
55  朝作猛虎行，暮作猛虎吟。肠断非关陇头水，泪下不为雍门琴。旌旗缤纷两河道，战鼓惊山欲倾倒。秦人半作燕地囚，胡马翻衔洛阳草。一输一失关下兵，朝降夕叛幽蓟城。巨鳌未斩海水动，鱼龙奔走安得宁。颇似楚汉时，翻覆无定止。朝过博浪沙，暮入淮阴市。张良未遇韩信贫，刘项存亡在两臣。暂到下邳受兵略，来投漂母作主人。贤哲栖栖古如此，今时亦弃青云士。有策不敢犯龙鳞，窜身南国避胡尘。宝书长剑挂高阁，金鞍骏马散故人。昨日方为宣城客，掣铃交通二千石。有时六博快壮心，绕床三匝呼一掷。楚人每道张旭奇，心藏风云世莫知。三吴邦伯多顾盼，四海雄侠皆相推。萧曹曾作沛中吏，攀龙附凤当有时。溧阳酒楼三月春，杨花漠漠愁杀人。胡人绿眼吹玉笛，吴歌白纻飞梁尘。丈夫相见且为乐，槌牛挝鼓会众宾。我从此去钓东海，得鱼笑寄情相亲。——唐代·李白《猛虎行》
56  美人梳洗时，满头间珠翠。岂知两片云，戴却数乡税。——唐代·郑遨《富贵曲》
57  杜陵叟，杜陵居，岁种薄田一顷余。三月无雨旱风起，麦苗不秀多黄死。九月降霜秋早寒，禾穗未熟皆青乾。长吏明知不申破，急敛暴征求考课。典桑卖地纳官租，明年衣食将何如？剥我身上帛，夺我口中粟。虐人害物即豺狼，何必钩爪锯牙食人肉？不知何人奏皇帝，帝心恻隐知人弊。白麻纸上书德音，京畿尽放今年税。昨日里胥方到门，手持敕牒榜乡村。十家租税九家毕，虚受吾君蠲免恩。——唐代·白居易《杜陵叟》
58  春岸桃花水，云帆枫树林。偷生长避地，适远更沾襟。老病南征日，君恩北望心。百年歌自苦，未见有知音。——唐代·杜甫《南征》
59  江国逾千里，山城仅百层。岸风翻夕浪，舟雪洒寒灯。留滞才难尽，艰危气益增。图南未可料，变化有鲲鹏。——唐代·杜甫《泊岳阳城下》
60  两地俱秋夕，相望共星河。高梧一叶下，空斋归思多。方用忧人瘼，况自抱微痾。无将别来近，颜鬓已蹉跎。——唐代·韦应物《新秋夜寄诸弟》
61  暝色延山径，高斋次水门。薄云岩际宿，孤月浪中翻。鹳鹤追飞静，豺狼得食喧。不眠忧战伐，无力正乾坤。——唐代·杜甫《宿江边阁》
62  我行冀州路，默想古帝都。水土或匪昔，禹贡书亦殊。城郭类村坞，雨雪苦载涂。丛薄聚冻禽，狐狸啸枯株。寒云着我巾，寒风裂我襦。盱衡一吐气，冻凌满髭须。程程望烟火，道傍少人居。小米无得买，浊醪无得酤。土房桑树根，仿佛似酒垆。徘徊问野老，可否借我厨？野老欣笑迎，近前挽我裾。热水温我手，火炕暖我躯。丁宁勿洗面，洗面破皮肤。我知老意仁，缓缓驱仆夫。窃问老何族？云是奕世儒。自从大朝来，所习亮匪初。民人籍征戍，悉为弓矢徒。纵有好儿孙，无异犬与猪。至今成老翁，不识一字书。典故无所考，礼义何所拘？论及祖父时，痛入骨髓余。我闻忽太息，执手空踌蹰。踌蹰向苍天，何时更得甦？饮泣不忍言，拂袖西南隅。——元代·王冕《冀州道中》
63  去国登兹楼，怀归伤暮秋。天长落日远，水净寒波流。秦云起岭树，胡雁飞沙洲。苍苍几万里，目极令人愁。——唐代·李白《登新平楼》
64  逢君穆陵路，匹马向桑乾。楚国苍山古，幽州白日寒。城池百战后，耆旧几家残。处处蓬蒿遍，归人掩泪看。——唐代·刘长卿《穆陵关北逢人归渔阳》
65  三十六离宫，楼台与天通。阁道步行月，美人愁烟空。恩疏宠不及，桃李伤春风。淫乐意何极，金舆向回中。万乘出黄道，千旗扬彩虹。前军细柳北，后骑甘泉东。岂问渭川老，宁邀襄野童。但慕瑶池宴，归来乐未穷。——唐代·李白《上之回》
66  新丰老翁八十八，头鬓眉须皆似雪。玄孙扶向店前行，左臂凭肩右臂折。问翁臂折来几年，兼问致折何因缘。翁云贯属新丰县，生逢圣代无征战。惯听梨园歌管声，不识旗枪与弓箭。无何天宝大征兵，户有三丁点一丁。点得驱将何处去，五月万里云南行。闻道云南有泸水，椒花落时瘴烟起。大军徒涉水如汤，未过十人二三死。村南村北哭声哀，儿别爷娘夫别妻。皆云前后征蛮者，千万人行无一回。是时翁年二十四，兵部牒中有名字。夜深不敢使人知，偷将大石捶折臂。张弓簸旗俱不堪，从兹始免征云南。骨碎筋伤非不苦，且图拣退归乡土。此臂折来六十年，一肢虽废一身全。至今风雨阴寒夜，直到天明痛不眠。痛不眠，终不悔，且喜老身今独在。不然当时泸水头，身死魂孤骨不收。应作云南望乡鬼，万人冢上哭呦呦。老人言，君听取。君不闻开元宰相宋开府，不赏边功防黩武。又不闻天宝宰相杨国忠，欲求恩幸立边功。边功未立生人怨，请问新丰折臂翁。——唐代·白居易《新丰折臂翁》
67  河流迅且浊，汤汤不可陵。桧楫难为榜，松舟才自胜。空庭偃旧木，荒畴余故塍。不睹行人迹，但见狐兔兴。寄言河上老，此水何当澄？——南北朝·范云《渡黄河》
68  绿原青垄渐成尘，汲井开园日日新。四月带花移芍药，不知忧国是何人。——唐代·吕温《贞元十四年旱甚见权门移芍药花》
69  咽咽学楚吟，病骨伤幽素。秋姿白发生，木叶啼风雨。 灯青兰膏歇，落照飞蛾舞。古壁生凝尘，羁魂梦中语。——唐代·李贺《伤心行》
70  水波文袄造新成，绫软绵匀温复轻。晨兴好拥向阳坐，晚出宜披踏雪行。鹤氅毳疏无实事，木棉花冷得虚名。宴安往往叹侵夜，卧稳昏昏睡到明。百姓多寒无可救，一身独暖亦何情！心中为念农桑苦，耳里如闻饥冻声。争得大裘长万丈，与君都盖洛阳城！——唐代·白居易《新制绫袄成感而有咏》
71  海人无家海里住，采珠役象为岁赋。 恶波横天山塞路，未央宫中常满库。——唐代·王建《海人谣》
72  家随兵尽屋空存，税额宁容减一分。衣食旋营犹可过，赋输长急不堪闻。蚕无夏织桑充寨，田废春耕犊劳军。如此数州谁会得，杀民将尽更邀勋。——唐代·杜荀鹤《题所居村舍》
73  满耳笙歌满眼花，满楼珠翠胜吴娃。因知海上神仙窟，只似人间富贵家。绣户夜攒红烛市，舞衣晴曳碧天霞。却愁宴罢青娥散，扬子江头月半斜。——唐代·韦庄《陪金陵府相中堂夜宴》
74  南来不作楚臣悲，重入修门自有期。为报春风汨罗道，莫将波浪枉明时。——唐代·柳宗元《汨罗遇风》
75  茂苑城如画，阊门瓦欲流。还依水光殿，更起月华楼。 侵夜鸾开镜，迎冬雉献裘。从臣皆半醉，天子正无愁。——唐代·李商隐《陈后宫》
76  冰峰撑空寒矗矗，云凝水冻埋海陆。 杀物之性，伤人之欲，既不能断绝蒺藜荆棘之根株， 又不能展凤凰麒麟之拳跼。如此则何如为和煦，为膏雨， 自然天下之荣枯，融融于万户。——唐代·齐己《苦寒行》
77  棠梨花开社酒浓，南村北村鼓冬冬。且祈麦熟得饱饭，敢说谷贱复伤农。崖州万里窜酷吏，湖南几时起卧龙？但愿诸贤集廊庙，书生穷死胜侯封。——宋代·陆游《二月二十四日作》
78  隋季穷兵复浚川，自为猛虎可周旋。锦帆东去不归日，汴水西来无尽年。本欲山河传百二，谁知钟鼎已三千。那堪重问江都事，回望空悲绿树烟。——唐代·张祜《隋堤怀古》
79  元载相公曾借箸，宪宗皇帝亦留神。旋见衣冠就东市，忽遗弓剑不西巡。牧羊驱马虽戎服，白发丹心尽汉臣。唯有凉州歌舞曲，流传天下乐闲人。——唐代·杜牧《河湟》
80  苦哉生长当驿边，官家使我牵驿船。辛苦日多乐日少，水宿沙行如海鸟。逆风上水万斛重，前驿迢迢后淼淼。半夜缘堤雪和雨，受他驱遣还复去。夜寒衣湿披短蓑，臆穿足裂忍痛何！到明辛苦无处说，齐声腾踏牵船歌。一间茅屋何所值，父母之乡去不得。我愿此水作平田，长使水夫不怨天。——唐代·王建《水夫谣》
81  客行野田间，比屋皆闭户。借问屋中人，尽去作商贾。 官家不税商，税农服作苦。居人尽东西，道路侵垄亩。 采玉上山颠，探珠入水府。边兵索衣食，此物同泥土。 古来一人耕，三人食犹饥。如今千万家，无一把锄犁。 我仓常空虚，我田生蒺藜。上天不雨粟，何由活烝黎。——唐代·姚合《庄居野行》
82  春风骋巧如翦刀，先裁杨柳后杏桃。圆尖作瓣得疏密，颜色又染燕脂牢。黄鹂未鸣鸠欲雨，深园静墅声嗷嗷。役徒开汴前日放，亦将决水归河槽。都人倾望若焦渴，寒食已近沟已淘。何当黄流与雨至，雨深一尺水一篙。都水御史亦即喜，日夜顺疾回轻舠。频年吴楚岁苦旱，一稔未足生脂膏。吾愿取之勿求羡，穷鸟困兽易遯逃。我今出城勤送子，沽酒不惜典弊袍。数途必向睢阳去，太傅大尹皆英豪。试乞二公评我说，万分岂不益一毛。国给民苏自有暇，东园乃可资游遨。——宋代·梅尧臣《东城送运判马察院》
83  苦热中夜起，登楼独褰衣。山泽凝暑气，星汉湛光辉。火晶燥露滋，野静停风威。探汤汲阴井，炀灶开重扉。凭阑久彷徨，流汗不可挥。莫辩亭毒意，仰诉璿与玑。谅非姑射子，静胜安能希。——唐代·柳宗元《夏夜苦热登西楼》
84  白发星星筋力衰，种田犹自伴孙儿。官苗若不平平纳，任是丰年也受饥。——唐代·杜荀鹤《田翁》
85  吾辈道何穷，寒山细雨中。儿童书懒读，果栗树将空。言论关时务，篇章见国风。升平犹可用，应不废为公。——唐代·杜荀鹤《秋日山中寄李处士》
86  长笑蛇医一寸腹，衔冰吐雹何时足。苍鹅无罪亦可怜，斩颈横盘不敢哭。岂知泉下有猪龙，卧枕雷车踏阴轴。前年太守为旱请，雨点随人如撒菽。太守归国龙归泉，至今人咏淇园绿。我今又复罹此旱，凛凛疲民在沟渎。却寻旧迹叩神泉，坐客仍携王子渊。看草中和乐职颂，新声妙悟慰华颠。晓来泉上东风急，须上冰珠老蛟泣。怪词欲逼龙飞起，险韵不量吾所及。行看积雪厚埋牛，谁与春工掀百蛰。此时还复借君诗，余力汰辀仍贯笠。挥毫落纸勿言疲，惊龙再起震失匙。——宋代·苏轼《次韵舒尧文祈雪雾猪泉》
87  叶落当归根，云沉久必起。黎人多良田，征歛苦倍蓰。诛求尽余粒，尚豢犊与豕。昨当租吏来，宰割充盘几。吏怒反索金，黎民那有此。泣向逻者借，刻箭以为誓。贷一每输百，朘削痛入髓。生当剥肌肉，死则长已矣。薄诉吏转嗔，锁缚不复视。黎儿愤勇决，挺身负戈矢。枪急千人奔，犯顺非得已。赫赫王章存，令人弃如纸。朔风戒良节，赫赫张皇师。军门号令严，震肃将天威。壮士快鞍马，锋镞如星飞。一举破贼垒，刀斧纷纭挥。剖尸越邱阜，踏血腥川坻。白日暗西岭，瘴气昏余晖。翅鼠堕我前，饥鸟逐人归。征夫怀惨忧，涕泗沾我衣。黎人本同性，云何发祸机？神武贵勿杀，不在斩获为。息火当息薪，弭兵当弭饥。谁生此厉阶，哲士知其非。——明代·钱嶫《悯黎咏》
88  春日迟迟春草绿，野棠开尽飘香玉。 绣岭宫前鹤发翁，犹唱开元太平曲。——唐代·李洞《绣岭宫词》
89  川上常极目，世情今已闲。去帆带落日，征路随长山。亲友若云霄，可望不可攀。于兹任所惬，浩荡风波间。清晨泛中流，羽族满汀渚。黄鹄何处来，昂藏寡俦侣。飞鸣无人见，饮啄岂得所。云汉尔固知，胡为不轻举。野人头尽白，与我忽相访。手持青竹竿，日暮淇水上。虽老美容色，虽贫亦闲放。钓鱼三十年，中心无所向。南登滑台上，却望河淇间。竹树夹流水，孤城对远山。念兹川路阔，羡尔沙鸥闲。长想别离处，犹无音信还。东入黄河水，茫茫泛纡直。北望太行山，峨峨半天色。山河相映带，深浅未可测。自昔有贤才，相逢不相识。秋日登滑台，台高秋已暮。独行既未惬，怀土怅无趣。晋宋何萧条，羌胡散驰鹜。当时无战略，此地即边戍。兵革徒自勤，山河孰云固。乘闲喜临眺，感物伤游寓。惆怅落日前，飘飖远帆处。北风吹万里，南雁不知数。归意方浩然，云沙更回互。乱流自兹远，倚楫时一望。遥见楚汉城，崔嵬高山上。天道昔未测，人心无所向。屠钓称侯王，龙蛇争霸王。缅怀多杀戮，顾此生惨怆。圣代休甲兵，吾其得闲放。兹川方悠邈，云沙无前后。古堰对河壖，长林出淇口。独行非吾意，东向日已久。忧来谁得知，且酌尊中酒。朝从北岸来，泊船南河浒。试共野人言，深觉农夫苦。去秋虽薄熟，今夏犹未雨。耕耘日勤劳，租税兼舄卤。园蔬空寥落，产业不足数。尚有献芹心，无因见明主。茫茫浊河注，怀古临河滨。禹功本豁达，汉迹方因循。坎德昔滂沱，冯夷胡不仁。激潏陵堤防，东郡多悲辛。天子忽惊悼，从官皆负薪。畚筑岂无谋，祈祷如有神。宣房今安在，高岸空嶙峋。我行倦风湍，辍棹将问津。空传歌瓠子，感慨独愁人。孟夏桑叶肥，秾阴夹长津。蚕农有时节，田野无闲人。临水狎渔樵，望山怀隐沦。谁能去京洛，憔悴对风尘。朝景入平川，川长复垂柳。遥看魏公墓，突兀前山后。忆昔大业时，群雄角奔走。伊人何电迈，独立风尘首。传檄举敖仓，拥兵屯洛口。连营一百万，六合如可有。方项终比肩，乱隋将假手。力争固难恃，骄战曷能久。若使学萧曹，功名当不朽。皤皤河滨叟，相遇似有耻。辍榜聊问之，答言尽终始。一生虽贫贱，九十年未死。且喜对儿孙，弥惭远城市。结庐黄河曲，垂钓长河里。漫漫望云沙，萧条听风水。所思强饭食，永愿在乡里。万事吾不知，其心只如此。——唐代·高适《自淇涉黄河途中作十三首》
90  手推呕哑车，朝朝暮暮耕。未曾分得谷，空得老农名。——唐代·曹邺《四怨诗》
1  夜中不能寐，起坐弹鸣琴。薄帷鉴明月，清风吹我襟。孤鸿号外野，翔鸟鸣北林。徘徊将何见？忧思独伤心。——魏晋·阮籍《咏怀八十二首·其一》
2  塔势如涌出，孤高耸天宫。登临出世界，磴道盘虚空。突兀压神州，峥嵘如鬼工。四角碍白日，七层摩苍穹。下窥指高鸟，俯听闻惊风。连山若波涛，奔凑似朝东。&凑 一作：走；似 一作：如&青槐夹驰道，宫馆何玲珑。&馆 一作：观&秋色从西来，苍然满关中。五陵北原上，万古青濛濛。净理了可悟，胜因夙所宗。誓将挂冠去，觉道资无穷。——唐代·岑参《与高适薛据同登慈恩寺浮图》
1  雨中百草秋烂死，阶下决明颜色鲜。著叶满枝翠羽盖，开花无数黄金钱。凉风萧萧吹汝急，恐汝后时难独立。堂上书生空白头，临风三嗅馨香泣。阑风长雨秋纷纷，四海八荒同一云。去马来牛不复辨，浊泾清渭何当分？禾头生耳黍穗黑，农夫田妇无消息。城中斗米换衾禂，相许宁论两相值？长安布衣谁比数？反锁衡门守环堵。老夫不出长蓬蒿，稚子无忧走风雨。雨声飕飕催早寒，胡雁翅湿高飞难。秋来未曾见白日，泥污后土何时干？——唐代·杜甫《秋雨叹三首》
1  世味年来薄似纱，谁令骑马客京华。小楼一夜听春雨，深巷明朝卖杏花。矮纸斜行闲作草，晴窗细乳戏分茶。素衣莫起风尘叹，犹及清明可到家。——宋代·陆游《临安春雨初霁》
2  秋风萧萧愁杀人，出亦愁，入亦愁。座中何人，谁不怀忧。令我白头。胡地多飚风，树木何修修。离家日趋远，衣带日趋缓。心思不能言，肠中车轮转。——两汉·佚名《古歌》
3  来何容易去何迟，半在心头半在眉。门掩落花春去后，窗涵残月酒醒时。柔如万顷连天草，乱似千寻帀地丝。除却五侯歌舞地，人间何处不相随？——宋代·石象之《咏愁》
4  多惭恩未报，敢问路何长。万里通秋雁，千峰共夕阳。旧游成远道，此去更违乡。草露深山里，朝朝落客裳。——唐代·刘长卿《移使鄂州次岘阳馆怀旧居》
1  天上白玉京，十二楼五城。仙人抚我顶，结发受长生。 误逐世间乐，颇穷理乱情。九十六圣君，浮云挂空名。 天地赌一掷，未能忘战争。试涉霸王略，将期轩冕荣。 时命乃大谬，弃之海上行。学剑翻自哂，为文竟何成。 剑非万人敌，文窃四海声。儿戏不足道，五噫出西京。 临当欲去时，慷慨泪沾缨。叹君倜傥才，标举冠群英。 开筵引祖帐，慰此远徂征。鞍马若浮云，送余骠骑亭。 歌钟不尽意，白日落昆明。十月到幽州，戈鋋若罗星。 君王弃北海，扫地借长鲸。呼吸走百川，燕然可摧倾。 心知不得语，却欲栖蓬瀛。弯弧惧天狼，挟矢不敢张。 揽涕黄金台，呼天哭昭王。无人贵骏骨，騄耳空腾骧。 乐毅倘再生，于今亦奔亡。蹉跎不得意，驱马还贵乡。 逢君听弦歌，肃穆坐华堂。百里独太古，陶然卧羲皇。 征乐昌乐馆，开筵列壶觞。贤豪间青娥，对烛俨成行。 醉舞纷绮席，清歌绕飞梁。欢娱未终朝，秩满归咸阳。 祖道拥万人，供帐遥相望。一别隔千里，荣枯异炎凉。 炎凉几度改，九土中横溃。汉甲连胡兵，沙尘暗云海。 草木摇杀气，星辰无光彩。白骨成丘山，苍生竟何罪。 函关壮帝居，国命悬哥舒。长戟三十万，开门纳凶渠。 公卿如犬羊，忠谠醢与菹。二圣出游豫，两京遂丘墟。 帝子许专征，秉旄控强楚。节制非桓文，军师拥熊虎。 人心失去就，贼势腾风雨。惟君固房陵，诚节冠终古。 仆卧香炉顶，餐霞漱瑶泉。门开九江转，枕下五湖连。 半夜水军来，浔阳满旌旃。空名适自误，迫胁上楼船。 徒赐五百金，弃之若浮烟。辞官不受赏，翻谪夜郎天。 夜郎万里道，西上令人老。扫荡六合清，仍为负霜草。 日月无偏照，何由诉苍昊。良牧称神明，深仁恤交道。 一忝青云客，三登黄鹤楼。顾惭祢处士，虚对鹦鹉洲。 樊山霸气尽，寥落天地秋。江带峨眉雪，川横三峡流。 万舸此中来，连帆过扬州。送此万里目，旷然散我愁。 纱窗倚天开，水树绿如发。窥日畏衔山，促酒喜得月。 吴娃与越艳，窈窕夸铅红。呼来上云梯，含笑出帘栊。 对客小垂手，罗衣舞春风。宾跪请休息，主人情未极。 览君荆山作，江鲍堪动色。清水出芙蓉，天然去雕饰。 逸兴横素襟，无时不招寻。朱门拥虎士，列戟何森森。 剪凿竹石开，萦流涨清深。登台坐水阁，吐论多英音。 片辞贵白璧，一诺轻黄金。谓我不愧君，青鸟明丹心。 五色云间鹊，飞鸣天上来。传闻赦书至，却放夜郎回。 暖气变寒谷，炎烟生死灰。君登凤池去，忽弃贾生才。 桀犬尚吠尧，匈奴笑千秋。中夜四五叹，常为大国忧。 旌旆夹两山，黄河当中流。连鸡不得进，饮马空夷犹。 安得羿善射，一箭落旄头。——唐代·李白《经乱离后天恩流夜郎忆旧游书怀赠江夏韦太守良宰》
2  千家笑语漏迟迟，忧患潜从物外知。悄立市桥人不识，一星如月看多时。——清代·黄景仁《癸巳除夕偶成》
3  奉君金卮之美酒，玳瑁玉匣之雕琴。七彩芙蓉之羽帐，九华蒲萄之锦衾。红颜零落岁将暮，寒光宛转时欲沉。愿君裁悲且减思，听我抵节行路吟。不见柏梁铜雀上，宁闻古时清吹音？——南北朝·鲍照《拟行路难·其一》
4  长戈莫舂，长弩莫抨。乳孙哺子，教得生狞。举头为城，掉尾为旌。东海黄公，愁见夜行。道逢驺虞，牛哀不平。何用尺刀？壁上雷鸣。泰山之下，妇人哭声。官家有程，吏不敢听。——唐代·李贺《猛虎行》
5  白玉一杯酒，绿杨三月时。春风余几日，两鬓各成丝。秉烛唯须饮，投竿也未迟。如逢渭水猎，犹可帝王师。——唐代·李白《赠钱征君少阳》
6  蓐食徇所务，驱牛向东阡。鸡鸣村巷白，夜色归暮田。札札耒耜声，飞飞来乌鸢。竭兹筋力事，持用穷岁年。尽输助徭役，聊就空自眠。子孙日已长，世世还复然。篱落隔烟火，农谈四邻夕。庭际秋虫鸣，疏麻方寂历。蚕丝尽输税，机杼空倚壁。里胥夜经过，鸡黍事筵席。各言官长峻，文字多督责。东乡后租期，车毂陷泥泽。公门少推恕，鞭朴恣狼藉。努力慎经营，肌肤真可惜。迎新在此岁，唯恐踵前迹。古道饶蒺藜，萦回古城曲。蓼花被堤岸，陂水寒更绿。是时收获竟，落日多樵牧。风高榆柳疏，霜重梨枣熟。行人迷去住，野鸟竞栖宿。田翁笑相念，昏黑慎原陆。今年幸少丰，无厌饘与粥。——唐代·柳宗元《田家三首》
7  芥毛金爪勇难干，肯作霜花对乍寒。若说乘轩有痴鹤，司晨如此合峨冠。翔仞当年览德辉，传芳花品未思归。晚来雾鬓凭轩处，直恐金翘相对飞。泽兰萱草比多言，谓汝分阴久夺鲜。政恐淇园修竹劲，不如秦岭老松坚。高标幽艳自宜霜，弱草繁葩莫中伤。肯与红莲媚三夏，要同黄菊向重阳。临风裛露早秋天，范出南金色更鲜。若向东篱比标格，定知花市不言钱。——宋代·洪适《次韵蔡瞻明秋园五绝句》
8  稍稍雨侵竹，翻翻鹊惊丛。美人隔湘浦，一夕生秋风。积雾杳难极，沧波浩无穷。相思岂云远，即席莫与同。若人抱奇音，朱弦縆枯桐。清商激西颢，泛滟凌长空。自得本无作，天成谅非功。希声閟大朴，聋俗何由聪。——唐代·柳宗元《初秋夜坐赠吴武陵》
9  理世固轻士，弃捐湘之湄。阳光竟四溟，敲石安所施。铩羽集枯干，低昂互鸣悲。朔云吐风寒，寂历穷秋时。君子尚容与，小人守兢危。惨凄日相视，离忧坐自滋。樽酒聊可酌，放歌谅徒为。惜无协律者，窈眇弦吾诗。——唐代·柳宗元《零陵赠李卿元侍御简吴武陵》
1  国破山河在，城春草木深。感时花溅泪，恨别鸟惊心。烽火连三月，家书抵万金。白头搔更短，浑欲不胜簪。——唐代·杜甫《春望》
2  八月秋高风怒号，卷我屋上三重茅。茅飞渡江洒江郊，高者挂罥长林梢，下者飘转沉塘坳。南村群童欺我老无力，忍能对面为盗贼，公然抱茅入竹去。唇焦口燥呼不得，归来倚杖自叹息。俄顷风定云墨色，秋天漠漠向昏黑。布衾多年冷似铁，娇儿恶卧踏里裂。床头屋漏无干处，雨脚如麻未断绝。自经丧乱少睡眠，长夜沾湿何由彻?安得广厦千万间，大庇天下寒士俱欢颜，风雨不动安如山。呜呼！何时眼前突兀见此屋，吾庐独破受冻死亦足！&死亦足 一作：死意足）——唐代·杜甫《茅屋为秋风所破歌》
3  辛苦遭逢起一经，干戈寥落四周星。山河破碎风飘絮，身世浮沉雨打萍。惶恐滩头说惶恐，零丁洋里叹零丁。人生自古谁无死？留取丹心照汗青。——宋代·文天祥《过零丁洋》
4  死去元知万事空，但悲不见九州同。王师北定中原日，家祭无忘告乃翁。——宋代·陆游《示儿》
5  帝高阳之苗裔兮，朕皇考曰伯庸。摄提贞于孟陬兮，惟庚寅吾以降。皇览揆余初度兮，肇锡余以嘉名：名余曰正则兮，字余曰灵均。纷吾既有此内美兮，又重之以修能。扈江离与辟芷兮，纫秋兰以为佩。汩余若将不及兮，恐年岁之不吾与。朝搴阰之木兰兮，夕揽洲之宿莽。日月忽其不淹兮，春与秋其代序。惟草木之零落兮，恐美人之迟暮。不抚壮而弃秽兮，何不改乎此度?乘骐骥以驰骋兮，来吾道夫先路！昔三后之纯粹兮，固众芳之所在。杂申椒与菌桂兮，岂惟纫夫蕙茝！彼尧、舜之耿介兮，既遵道而得路。何桀纣之猖披兮，夫惟捷径以窘步。惟夫党人之偷乐兮，路幽昧以险隘。岂余身之殚殃兮，恐皇舆之败绩！忽奔走以先后兮，及前王之踵武。荃不查余之中情兮，反信谗而齌怒。余固知謇謇之为患兮，忍而不能舍也。指九天以为正兮，夫惟灵修之故也。曰黄昏以为期兮，羌中道而改路！初既与余成言兮，后悔遁而有他。余既不难夫离别兮，伤灵修之数化。余既滋兰之九畹兮，又树蕙之百亩。畦留夷与揭车兮，杂杜衡与芳芷。冀枝叶之峻茂兮，愿俟时乎吾将刈。虽萎绝其亦何伤兮，哀众芳之芜秽。众皆竞进以贪婪兮，凭不厌乎求索。羌内恕己以量人兮，各兴心而嫉妒。忽驰骛以追逐兮，非余心之所急。老冉冉其将至兮，恐修名之不立。朝饮木兰之坠露兮，夕餐秋菊之落英。苟余情其信姱以练要兮，长顑颔亦何伤。掔木根以结茝兮，贯薜荔之落蕊。矫菌桂以纫蕙兮，索胡绳之纚纚。謇吾法夫前修兮，非世俗之所服。虽不周于今之人兮，愿依彭咸之遗则。长太息以掩涕兮，哀民生之多艰。余虽好修姱以鞿羁兮，謇朝谇而夕替。既替余以蕙纕兮，又申之以揽茝。亦余心之所善兮，虽九死其犹未悔。怨灵修之浩荡兮，终不察夫民心。众女嫉余之蛾眉兮，谣诼谓余以善淫。固时俗之工巧兮，偭规矩而改错。背绳墨以追曲兮，竞周容以为度。忳郁邑余侘傺兮，吾独穷困乎此时也。宁溘死以流亡兮，余不忍为此态也。鸷鸟之不群兮，自前世而固然。何方圜之能周兮，夫孰异道而相安？屈心而抑志兮，忍尤而攘诟。伏清白以死直兮，固前圣之所厚。悔相道之不察兮，延伫乎吾将反。回朕车以复路兮，及行迷之未远。步余马于兰皋兮，驰椒丘且焉止息。进不入以离尤兮，退将复修吾初服。制芰荷以为衣兮，集芙蓉以为裳。不吾知其亦已兮，苟余情其信芳。高余冠之岌岌兮，长余佩之陆离。芳与泽其杂糅兮，唯昭质其犹未亏。忽反顾以游目兮，将往观乎四荒。佩缤纷其繁饰兮，芳菲菲其弥章。民生各有所乐兮，余独好修以为常。虽体解吾犹未变兮，岂余心之可惩。女嬃之婵媛兮，申申其詈予，曰：「鲧婞直以亡身兮，终然夭乎羽之野。汝何博謇而好修兮，纷独有此姱节？薋菉葹以盈室兮，判独离而不服。」众不可户说兮，孰云察余之中情？世并举而好朋兮，夫何茕独而不予听？依前圣以节中兮，喟凭心而历兹。济沅、湘以南征兮，就重华而敶词：启《九辩》与《九歌》兮，夏康娱以自纵。不顾难以图后兮，五子用失乎家衖。羿淫游以佚畋兮，又好射夫封狐。固乱流其鲜终兮，浞又贪夫厥家。浇身被服强圉兮，纵欲而不忍。日康娱而自忘兮，厥首用夫颠陨。夏桀之常违兮，乃遂焉而逢殃。后辛之菹醢兮，殷宗用而不长。汤、禹俨而祗敬兮，周论道而莫差。举贤才而授能兮，循绳墨而不颇。皇天无私阿兮，览民德焉错辅。夫维圣哲以茂行兮，苟得用此下土。瞻前而顾后兮，相观民之计极。夫孰非义而可用兮？孰非善而可服？阽余身而危死兮，览余初其犹未悔。不量凿而正枘兮，固前修以菹醢。曾歔欷余郁邑兮，哀朕时之不当。揽茹蕙以掩涕兮，沾余襟之浪浪。跪敷衽以陈辞兮，耿吾既得此中正。驷玉虬以桀鹥兮，溘埃风余上征。朝发轫于苍梧兮，夕余至乎县圃。欲少留此灵琐兮，日忽忽其将暮。吾令羲和弭节兮，望崦嵫而勿迫。路漫漫其修远兮，吾将上下而求索。饮余马于咸池兮，总余辔乎扶桑。折若木以拂日兮，聊逍遥以相羊。前望舒使先驱兮，后飞廉使奔属。鸾皇为余先戒兮，雷师告余以未具。吾令凤鸟飞腾兮，继之以日夜。飘风屯其相离兮，帅云霓而来御。纷总总其离合兮，斑陆离其上下。吾令帝阍开关兮，倚阊阖而望予。时暧暧其将罢兮，结幽兰而延伫。世溷浊而不分兮，好蔽美而嫉妒。朝吾将济于白水兮，登阆风而绁马。忽反顾以流涕兮，哀高丘之无女。溘吾游此春宫兮，折琼枝以继佩。及荣华之未落兮，相下女之可诒。吾令丰隆乘云兮，求宓妃之所在。解佩纕以结言兮，吾令謇修以为理。纷总总其离合兮，忽纬繣其难迁。夕归次于穷石兮，朝濯发乎洧盘。保厥美以骄傲兮，日康娱以淫游。虽信美而无礼兮，来违弃而改求。览相观于四极兮，周流乎天余乃下。望瑶台之偃蹇兮，见有娀之佚女。吾令鸩为媒兮，鸩告余以不好。雄鸠之鸣逝兮，余犹恶其佻巧。心犹豫而狐疑兮，欲自适而不可。凤皇既受诒兮，恐高辛之先我。欲远集而无所止兮，聊浮游以逍遥。及少康之未家兮，留有虞之二姚。理弱而媒拙兮，恐导言之不固。世溷浊而嫉贤兮，好蔽美而称恶。闺中既以邃远兮，哲王又不寤。怀朕情而不发兮，余焉能忍而与此终古？索琼茅以筳篿兮，命灵氛为余占之。曰：「两美其必合兮，孰信修而慕之？思九州之博大兮，岂惟是其有女？」曰：「勉远逝而无狐疑兮，孰求美而释女？何所独无芳草兮，尔何怀乎故宇？」世幽昧以昡曜兮，孰云察余之善恶？民好恶其不同兮，惟此党人其独异！户服艾以盈要兮，谓幽兰其不可佩。览察草木其犹未得兮，岂珵美之能当？苏粪壤以充祎兮，谓申椒其不芳。欲从灵氛之吉占兮，心犹豫而狐疑。巫咸将夕降兮，怀椒糈而要之。百神翳其备降兮，九疑缤其并迎。皇剡剡其扬灵兮，告余以吉故。曰：「勉升降以上下兮，求矩矱之所同。汤、禹俨而求合兮，挚、咎繇而能调。苟中情其好修兮，又何必用夫行媒？说操筑于傅岩兮，武丁用而不疑。吕望之鼓刀兮，遭周文而得举。宁戚之讴歌兮，齐桓闻以该辅。及年岁之未晏兮，时亦犹其未央。恐鹈鴃之先鸣兮，使夫百草为之不芳。」何琼佩之偃蹇兮，众薆然而蔽之。惟此党人之不谅兮，恐嫉妒而折之。时缤纷其变易兮，又何可以淹留？兰芷变而不芳兮，荃蕙化而为茅。何昔日之芳草兮，今直为此萧艾也？岂其有他故兮，莫好修之害也！余以兰为可恃兮，羌无实而容长。委厥美以从俗兮，苟得列乎众芳。椒专佞以慢慆兮，樧又欲充夫佩帏。既干进而务入兮，又何芳之能祗？固时俗之流从兮，又孰能无变化？览椒兰其若兹兮，又况揭车与江离？惟兹佩之可贵兮，委厥美而历兹。芳菲菲而难亏兮，芬至今犹未沬。和调度以自娱兮，聊浮游而求女。及余饰之方壮兮，周流观乎上下。灵氛既告余以吉占兮，历吉日乎吾将行。折琼枝以为羞兮，精琼爢以为粻。为余驾飞龙兮，杂瑶象以为车。何离心之可同兮？吾将远逝以自疏。邅吾道夫昆仑兮，路修远以周流。扬云霓之晻蔼兮，鸣玉鸾之啾啾。朝发轫于天津兮，夕余至乎西极。凤皇翼其承旗兮，高翱翔之翼翼。忽吾行此流沙兮，遵赤水而容与。麾蛟龙使梁津兮，诏西皇使涉予。路修远以多艰兮，腾众车使径待。路不周以左转兮，指西海以为期。屯余车其千乘兮，齐玉轪而并驰。驾八龙之婉婉兮，载云旗之委蛇。抑志而弭节兮，神高驰之邈邈。奏《九歌》而舞《韶》兮，聊假日以媮乐。陟升皇之赫戏兮，忽临睨夫旧乡。仆夫悲余马怀兮，蜷局顾而不行。乱曰：已矣哉！国无人莫我知兮，又何怀乎故都！既莫足与为美政兮，吾将从彭咸之所居！——先秦·屈原《离骚》
6  秦时明月汉时关，万里长征人未还。但使龙城飞将在，不教胡马度阴山。——唐代·王昌龄《出塞二首·其一》
7  风急天高猿啸哀，渚清沙白鸟飞回。无边落木萧萧下，不尽长江滚滚来。万里悲秋常作客，百年多病独登台。艰难苦恨繁霜鬓，潦倒新停浊酒杯。——唐代·杜甫《登高》
8  丞相祠堂何处寻，锦官城外柏森森。映阶碧草自春色，隔叶黄鹂空好音。三顾频烦天下计，两朝开济老臣心。出师未捷身先死，长使英雄泪满襟。——唐代·杜甫《蜀相》
9  迢迢天汉西南落，喔喔邻鸡一再鸣。壮志病来消欲尽，出门搔首怆平生。三万里河东入海，五千仞岳上摩天。遗民泪尽胡尘里，南望王师又一年。——宋代·陆游《秋夜将晓出篱门迎凉有感二首》
10  十五从军征，八十始得归。道逢乡里人：“家中有阿谁？”“遥看是君家，松柏冢累累。”兔从狗窦入，雉从梁上飞。中庭生旅谷，井上生旅葵。舂谷持作饭，采葵持作羹。羹饭一时熟，不知贻阿谁？出门东向看，泪落沾我衣。——两汉·佚名《十五从军征》
11  尽道丰年瑞，丰年事若何。长安有贫者，为瑞不宜多。——唐代·罗隐《雪》
12  春种一粒粟，秋收万颗子。四海无闲田，农夫犹饿死。锄禾日当午，汗滴禾下土。谁知盘中餐，粒粒皆辛苦？——唐代·李绅《古风二首》
13  归志宁无五亩园，读书本意在元元。灯前目力虽非昔，犹课蝇头二万言。——宋代·陆游《读书》
14  花近高楼伤客心，万方多难此登临。锦江春色来天地，玉垒浮云变古今。北极朝廷终不改，西山寇盗莫相侵。可怜后主还祠庙，日暮聊为《梁甫吟》。——唐代·杜甫《登楼》
15  车辚辚，马萧萧，行人弓箭各在腰。耶娘妻子走相送，尘埃不见咸阳桥。牵衣顿足拦道哭，哭声直上干云霄。道旁过者问行人，行人但云点行频。或从十五北防河，便至四十西营田。去时里正与裹头，归来头白还戍边。边庭流血成海水，武皇开边意未已。君不闻汉家山东二百州，千村万落生荆杞。纵有健妇把锄犁，禾生陇亩无东西。况复秦兵耐苦战，被驱不异犬与鸡。长者虽有问，役夫敢申恨？且如今年冬，未休关西卒。县官急索租，租税从何出？信知生男恶，反是生女好。生女犹得嫁比邻，生男埋没随百草。君不见，青海头，古来白骨无人收。新鬼烦冤旧鬼哭，天阴雨湿声啾啾！——唐代·杜甫《兵车行》
16  关东有义士，兴兵讨群凶。初期会盟津，乃心在咸阳。军合力不齐，踌躇而雁行。势利使人争，嗣还自相戕。淮南弟称号，刻玺于北方。铠甲生虮虱，万姓以死亡。白骨露於野，千里无鸡鸣。生民百遗一，念之断人肠。——两汉·曹操《蒿里行》
17  一为迁客去长沙，西望长安不见家。 黄鹤楼中吹玉笛，江城五月落梅花。——唐代·李白《与史郎中钦听黄鹤楼上吹笛》
18  病骨支离纱帽宽，孤臣万里客江干。位卑未敢忘忧国，事定犹须待阖棺。天地神灵扶庙社，京华父老望和銮。出师一表通今古，夜半挑灯更细看。——宋代·陆游《病起书怀》
19  泽国江山入战图，生民何计乐樵苏。 凭君莫话封侯事，一将功成万骨枯。 传闻一战百神愁，两岸强兵过未休。 谁道沧江总无事，近来长共血争流。——唐代·曹松《己亥岁二首·僖宗广明元年》
20  嗟以龙钟身，如何岁复新。石门思隐久，铜镜强窥频。花发新移树，心知故国春。谁能平此恨，岂是北宗人。——唐代·贾岛《新年》
21  堂前扑枣任西邻，无食无儿一妇人。不为困穷宁有此？只缘恐惧转须亲。即防远客虽多事，便插疏篱却甚真。已诉征求贫到骨，正思戎马泪盈巾。——唐代·杜甫《又呈吴郎》
22  衙斋卧听萧萧竹，疑是民间疾苦声；些小吾曹州县吏，一枝一叶总关情。——清代·郑燮《潍县署中画竹呈年伯包大丞括》
23  玉露凋伤枫树林，巫山巫峡气萧森。江间波浪兼天涌，塞上风云接地阴。丛菊两开他日泪，孤舟一系故园心。寒衣处处催刀尺，白帝城高急暮砧。夔府孤城落日斜，每依北斗望京华。听猿实下三声泪，奉使虚随八月槎。画省香炉违伏枕，山楼粉堞隐悲笳。请看石上藤萝月，已映洲前芦荻花。千家山郭静朝晖，日日江楼坐翠微。信宿渔人还泛泛，清秋燕子故飞飞。匡衡抗疏功名薄，刘向传经心事违。同学少年多不贱，五陵衣马自轻肥。闻道长安似弈棋，百年世事不胜悲。王侯第宅皆新主，文武衣冠异昔时。直北关山金鼓振，征西车马羽书驰。鱼龙寂寞秋江冷，故国平居有所思。蓬莱宫阙对南山，承露金茎霄汉间。西望瑶池降王母，东来紫气满函关。云移雉尾开宫扇，日绕龙鳞识圣颜。一卧沧江惊岁晚，几回青琐点朝班。瞿塘峡口曲江头，万里风烟接素秋。花萼夹城通御气，芙蓉小苑入边愁。珠帘绣柱围黄鹄，锦缆牙樯起白鸥。回首可怜歌舞地，秦中自古帝王州。昆明池水汉时功，武帝旌旗在眼中。织女机丝虚夜月，石鲸鳞甲动秋风。波漂菰米沉云黑，露冷莲房坠粉红。关塞极天惟鸟道，江湖满地一渔翁。昆吾御宿自逶迤，紫阁峰阴入渼陂。香稻啄馀鹦鹉粒，碧梧栖老凤凰枝。佳人拾翠春相问，仙侣同舟晚更移。彩笔昔曾干气象，白头吟望苦低垂。——唐代·杜甫《秋兴八首》
24  杜陵有布衣，老大意转拙。许身一何愚，窃比稷与契。居然成濩落，白首甘契阔。盖棺事则已，此志常觊豁。穷年忧黎元，叹息肠内热。取笑同学翁，浩歌弥激烈。非无江海志，潇洒送日月。生逢尧舜君，不忍便永诀。当今廊庙具，构厦岂云缺。葵藿倾太阳，物性固莫夺。顾惟蝼蚁辈，但自求其穴。胡为慕大鲸，辄拟偃溟渤。以兹误生理，独耻事干谒。兀兀遂至今，忍为尘埃没。终愧巢与由，未能易其节。沉饮聊自遣，放歌破愁绝。岁暮百草零，疾风高冈裂。天衢阴峥嵘，客子中夜发。霜严衣带断，指直不得结。凌晨过骊山，御榻在嵽嵲。蚩尤塞寒空，蹴蹋崖谷滑。瑶池气郁律，羽林相摩戛。君臣留欢娱，乐动殷樛嶱。赐浴皆长缨，与宴非短褐。彤庭所分帛，本自寒女出。鞭挞其夫家，聚敛贡城阙。圣人筐篚恩，实欲邦国活。臣如忽至理，君岂弃此物。多士盈朝廷，仁者宜战栗。况闻内金盘，尽在卫霍室。中堂舞神仙，烟雾散玉质。煖客貂鼠裘，悲管逐清瑟。劝客驼蹄羹，霜橙压香橘。朱门酒肉臭，路有冻死骨。荣枯咫尺异，惆怅难再述。北辕就泾渭，官渡又改辙。群冰从西下，极目高崒兀。疑是崆峒来，恐触天柱折。河梁幸未坼，枝撑声窸窣。行旅相攀援，川广不可越。老妻寄异县，十口隔风雪。谁能久不顾，庶往共饥渴。入门闻号啕，幼子饥已卒。吾宁舍一哀，里巷亦呜咽。所愧为人父，无食致夭折。岂知秋禾登，贫窭有仓卒。生常免租税，名不隶征伐。抚迹犹酸辛，平人固骚屑。默思失业徒，因念远戍卒。忧端齐终南，澒洞不可掇。——唐代·杜甫《自京赴奉先县咏怀五百字》
25  永日不可暮，炎蒸毒我肠。安得万里风，飘飖吹我裳。昊天出华月，茂林延疏光。仲夏苦夜短，开轩纳微凉。虚明见纤毫，羽虫亦飞扬。物情无巨细，自适固其常。念彼荷戈士，穷年守边疆。何由一洗濯，执热互相望。竟夕击刁斗，喧声连万方。青紫虽被体，不如早还乡。北城悲笳发，鹳鹤号且翔。况复烦促倦，激烈思时康。——唐代·杜甫《夏夜叹》
26  凿开混沌得乌金，藏蓄阳和意最深。爝火燃回春浩浩，洪炉照破夜沉沉。鼎彝元赖生成力，铁石犹存死后心。但愿苍生俱饱暖，不辞辛苦出山林。——明代·于谦《咏煤炭》
27  客行新安道，喧呼闻点兵。借问新安吏：“县小更无丁？”“府帖昨夜下，次选中男行。”“中男绝短小，何以守王城？”肥男有母送，瘦男独伶俜。白水暮东流，青山犹哭声。“莫自使眼枯，收汝泪纵横。眼枯即见骨，天地终无情！我军取相州，日夕望其平。岂意贼难料，归军星散营。就粮近故垒，练卒依旧京。掘壕不到水，牧马役亦轻。况乃王师顺，抚养甚分明。送行勿泣血，仆射如父兄。”——唐代·杜甫《新安吏》
28  去年花里逢君别，今日花开又一年。世事茫茫难自料，春愁黯黯独成眠。身多疾病思田里，邑有流亡愧俸钱。闻道欲来相问讯，西楼望月几回圆。——唐代·韦应物《寄李儋元锡》
29  灵台无计逃神矢，风雨如磐暗故园。寄意寒星荃不察，我以我血荐轩辕。——近代·鲁迅《自题小像》
30  汉江回万里，派作九龙盘。横溃豁中国，崔嵬飞迅湍。六帝沦亡后，三吴不足观。我君混区宇，垂拱众流安。今日任公子，沧浪罢钓竿。——唐代·李白《金陵望汉江》
31  寸寸山河寸寸金，侉离分裂力谁任。杜鹃再拜忧天泪，精卫无穷填海心。——清代·黄遵宪《赠梁任父母同年》
32  去年战，桑干源，今年战，葱河道。洗兵条支海上波，放马天山雪中草。万里长征战，三军尽衰老。匈奴以杀戮为耕作，古来唯见白骨黄沙田。秦家筑城避胡处，汉家还有烽火燃。烽火燃不息，征战无已时。野战格斗死，败马号鸣向天悲。乌鸢啄人肠，衔飞上挂枯树枝。士卒涂草莽，将军空尔为。乃知兵者是凶器，圣人不得已而用之。——唐代·李白《战城南》
33  父耕原上田，子劚山下荒。六月禾未秀，官家已修仓。——唐代·聂夷中《田家》
34  挥毫落纸墨痕新，几点梅花最可人。愿借天风吹得远，家家门巷尽成春。——清代·李方膺《题画梅》
35  雨霖铃夜却归秦，犹见张徽一曲新。长说上皇和泪教，月明南内更无人。——唐代·张祜《雨霖铃》
36  夫因兵死守蓬茅，麻苎衣衫鬓发焦。桑柘废来犹纳税，田园荒后尚征苗。时挑野菜和根煮，旋斫生柴带叶烧。任是深山更深处，也应无计避征徭。——唐代·杜荀鹤《山中寡妇》
37  粉色全无饥色加，岂知人世有荣华。 年年道我蚕辛苦，底事浑身着苎麻。——唐代·杜荀鹤《蚕妇》
38  北归至凤翔，墨制放往鄜州作。皇帝二载秋，闰八月初吉。杜子将北征，苍茫问家室。维时遭艰虞，朝野少暇日。顾惭恩私被，诏许归蓬荜。拜辞诣阙下，怵惕久未出。虽乏谏诤姿，恐君有遗失。君诚中兴主，经纬固密勿。东胡反未已，臣甫愤所切。挥涕恋行在，道途犹恍惚。乾坤含疮痍，忧虞何时毕。靡靡逾阡陌，人烟眇萧瑟。所遇多被伤，呻吟更流血。回首凤翔县，旌旗晚明灭。前登寒山重，屡得饮马窟。邠郊入地底，泾水中荡潏。猛虎立我前，苍崖吼时裂。菊垂今秋花，石戴古车辙。青云动高兴，幽事亦可悦。山果多琐细，罗生杂橡栗。或红如丹砂，或黑如点漆。雨露之所濡，甘苦齐结实。缅思桃源内，益叹身世拙。坡陀望鄜畤，岩谷互出没。我行已水滨，我仆犹木末。鸱鸟鸣黄桑，野鼠拱乱穴。夜深经战场，寒月照白骨。潼关百万师，往者散何卒。遂令半秦民，残害为异物。况我堕胡尘，及归尽华发。经年至茅屋，妻子衣百结。恸哭松声回，悲泉共幽咽。平生所娇儿，颜色白胜雪。见耶背面啼，垢腻脚不袜。床前两小女，补绽才过膝。海图坼波涛，旧绣移曲折。天吴及紫凤，颠倒在裋褐。老夫情怀恶，呕泄卧数日。那无囊中帛，救汝寒凛栗。粉黛亦解苞，衾裯稍罗列。瘦妻面复光，痴女头自栉。学母无不为，晓妆随手抹。移时施朱铅，狼藉画眉阔。生还对童稚，似欲忘饥渴。问事竞挽须，谁能即嗔喝。翻思在贼愁，甘受杂乱聒。新归且慰意，生理焉能说。至尊尚蒙尘，几日休练卒。仰观天色改，坐觉祆气豁。阴风西北来，惨澹随回鹘。其王愿助顺，其俗善驰突。送兵五千人，驱马一万匹。此辈少为贵，四方服勇决。所用皆鹰腾，破敌过箭疾。圣心颇虚伫，时议气欲夺。伊洛指掌收，西京不足拔。官军请深入，蓄锐何俱发。此举开青徐，旋瞻略恒碣。昊天积霜露，正气有肃杀。祸转亡胡岁，势成擒胡月。胡命其能久，皇纲未宜绝。忆昨狼狈初，事与古先别。奸臣竟菹醢，同恶随荡析。不闻夏殷衰，中自诛褒妲。周汉获再兴，宣光果明哲。桓桓陈将军，仗钺奋忠烈。微尔人尽非，于今国犹活。凄凉大同殿，寂寞白兽闼。都人望翠华，佳气向金阙。园陵固有神，扫洒数不缺。煌煌太宗业，树立甚宏达。——唐代·杜甫《北征》
39  十月之交，朔月辛卯。日有食之，亦孔之丑。彼月而微，此日而微；今此下民，亦孔之哀。日月告凶，不用其行。四国无政，不用其良。彼月而食，则维其常；此日而食，于何不臧。烨烨震电，不宁不令。百川沸腾，山冢崒崩。高岸为谷，深谷为陵。哀今之人，胡憯莫惩？皇父卿士，番维司徒。家伯维宰，仲允膳夫。棸子内史，蹶维趣马。楀维师氏，醘妻煽方处。抑此皇父，岂曰不时？胡为我作，不即我谋？彻我墙屋，田卒污莱。曰予不戕，礼则然矣。皇父孔圣，作都于向。择三有事，亶侯多藏。不慭遗一老，俾守我王。择有车马，以居徂向。黾勉从事，不敢告劳。无罪无辜，谗口嚣嚣。下民之孽，匪降自天。噂沓背憎，职竞由人。悠悠我里，亦孔之痗。四方有羡，我独居忧。民莫不逸，我独不敢休。天命不彻，我不敢效我友自逸。——先秦·佚名《十月之交》
40  佳辰强饮食犹寒，隐几萧条戴鹖冠。春水船如天上坐，老年花似雾中看。娟娟戏蝶过闲幔，片片轻鸥下急湍。云白山青万余里，愁看直北是长安。——唐代·杜甫《小寒食舟中作》
41  苏秀道中，自七月二十五日夜大雨三日，秋苗以苏，喜而有作。一夕骄阳转作霖，梦回凉冷润衣襟。不愁屋漏床床湿，且喜溪流岸岸深。千里稻花应秀色，五更桐叶最佳音。无田似我犹欣舞，何况田间望岁心。——宋代·曾几《苏秀道中》
42  平陵东，松柏桐，不知何人劫义公。劫义公，在高堂下，交钱百万两走马。两走马，亦诚难，顾见追吏心中恻。心中恻，血出漉，归告我家卖黄犊。——两汉·佚名《平陵东》
43  雨足高田白，披蓑半夜耕。人牛力俱尽，东方殊未明。——唐代·崔道融《田上》
44  远别离，古有皇英之二女，乃在洞庭之南，潇湘之浦。海水直下万里深，谁人不言此离苦？日惨惨兮云冥冥，猩猩啼烟兮鬼啸雨。我纵言之将何补？皇穹窃恐不照余之忠诚，雷凭凭兮欲吼怒。尧舜当之亦禅禹。君失臣兮龙为鱼，权归臣兮鼠变虎。或云：尧幽囚，舜野死。九疑联绵皆相似，重瞳孤坟竟何是？帝子泣兮绿云间，随风波兮去无还。恸哭兮远望，见苍梧之深山。苍梧山崩湘水绝，竹上之泪乃可灭。——唐代·李白《远别离》
45  意气骄满路，鞍马光照尘。借问何为者，人称是内臣。朱绂皆大夫，紫绶或将军。夸赴军中宴，走马去如云。尊罍溢九酝，水陆罗八珍。果擘洞庭橘，脍切天池鳞。食饱心自若，酒酣气益振。是岁江南旱，衢州人食人。——唐代·白居易《轻肥》
46  尝闻秦地西风雨，为问西风早晚回。 白发老农如鹤立，麦场高处望云开。——唐代·雍裕之《农家望晴》
47  竹凉侵卧内，野月满庭隅。重露成涓滴，稀星乍有无。暗飞萤自照，水宿鸟相呼。万事干戈里，空悲清夜徂。——唐代·杜甫《倦夜》
48  浩浩昊天，不骏其德。降丧饥馑，斩伐四国。旻天疾威，弗虑弗图。舍彼有罪，既伏其辜。若此无罪，沦胥以铺。周宗既灭，靡所止戾。正大夫离居，莫知我勚。三事大夫，莫肯夙夜。邦君诸侯，莫肯朝夕。庶曰式臧，覆出为恶。如何昊天，辟言不信。如彼行迈，则靡所臻。凡百君子，各敬尔身。胡不相畏，不畏于天？戎成不退，饥成不遂。曾我暬御，惨惨日瘁。凡百君子，莫肯用讯。听言则答，谮言则退。哀哉不能言，匪舌是出，维躬是瘁。哿矣能言，巧言如流，俾躬处休！维曰予仕，孔棘且殆。云不何使，得罪于天子；亦云可使，怨及朋友。谓尔迁于王都。曰予未有室家。鼠思泣血，无言不疾。昔尔出居，谁从作尔室？——先秦·佚名《雨无正》
49  人生何处不离群？世路干戈惜暂分。雪岭未归天外使，松州犹驻殿前军。座中醉客延醒客，江上晴云杂雨云。美酒成都堪送老，当垆仍是卓文君。——唐代·李商隐《杜工部蜀中离席》
50  沔彼流水，朝宗于海。鴥彼飞隼，载飞载止。嗟我兄弟，邦人诸友。莫肯念乱，谁无父母？沔彼流水，其流汤汤。鴥彼飞隼，载飞载扬。念彼不迹，载起载行。心之忧矣，不可弭忘。鴥彼飞隼，率彼中陵。民之讹言，宁莫之惩？我友敬矣，谗言其兴。——先秦·佚名《沔水》
51  他乡复行役，驻马别孤坟。近泪无干土，低空有断云。对棋陪谢傅，把剑觅徐君。唯见林花落，莺啼送客闻。——唐代·杜甫《别房太尉墓》
52  宁饮建业水，不食武昌鱼。宁还建业死，不止武昌居。——魏晋·佚名《吴孙皓初童谣》
53  黄河水绕汉宫墙，河上秋风雁几行。客子过壕追野马，将军弢箭射天狼。黄尘古渡迷飞挽，白月横空冷战场。闻道朔方多勇略，只今谁是郭汾阳。——明代·李梦阳《秋望》
54  倬彼云汉，昭回于天。王曰：於乎！何辜今之人？天降丧乱，饥馑荐臻。靡神不举，靡爱斯牲。圭壁既卒，宁莫我听？旱既大甚，蕴隆虫虫。不殄禋祀，自郊徂宫。上下奠瘗，靡神不宗。后稷不克，上帝不临。耗斁下土，宁丁我梗。旱既大甚，则不可推。兢兢业业，如霆如雷。周余黎民，靡有孑遗。昊天上帝，则不我遗。胡不相畏？先祖于摧。旱既大甚，则不可沮。赫赫炎炎，云我无所。大命近止，靡瞻靡顾。群公先正，则不我助。父母先祖，胡宁忍予？旱既大甚，涤涤山川。旱魃为虐，如惔如焚。我心惮暑，忧心如熏。群公先正，则不我闻。昊天上帝，宁俾我遯？旱既大甚，黾勉畏去。胡宁瘨我以旱？憯不知其故。祈年孔夙，方社不莫。昊天上帝，则不我虞。敬恭明神，宜无悔怒。旱既大甚，散无友纪。鞫哉庶正，疚哉冢宰。趣马师氏，膳夫左右。靡人不周。无不能止，瞻昂昊天，云如何里！瞻昂昊天，有嘒其星。大夫君子，昭假无赢。大命近止，无弃尔成。何求为我。以戾庶正。瞻昂昊天，曷惠其宁？——先秦·佚名《云汉》
55  泽国江山入战图，生民何计乐樵苏。凭君莫话封侯事，一将功成万骨枯。——唐代·曹松《己亥岁感事》
56  独写菖蒲竹叶杯，蓬城芳草踏初回。情知不向瓯江死，舟楫何劳吊屈来。——明代·汤显祖《午日处州禁竞渡》
57  瞻卬昊天，则不我惠？孔填不宁，降此大厉。邦靡有定，士民其瘵。蟊贼蟊疾，靡有夷届。罪罟不收，靡有夷瘳！人有土田，女反有之。人有民人，女覆夺之。此宜无罪，女反收之。彼宜有罪，女覆说之。哲夫成城，哲妇倾城。懿厥哲妇，为枭为鸱。妇有长舌，维厉之阶！乱匪降自天，生自妇人。匪教匪诲，时维妇寺。鞫人忮忒，谮始竟背。岂曰不极，伊胡为慝？如贾三倍，君子是识。妇无公事，休其蚕织。天何以刺？何神不富？舍尔介狄，维予胥忌。不吊不祥，威仪不类。人之云亡，邦国殄瘁！天之降罔，维其优矣。人之云亡，心之忧矣。天之降罔，维其几矣。人之云亡，心之悲矣！觱沸槛泉，维其深矣。心之忧矣，宁自今矣？不自我先，不自我后。藐藐昊天，无不可巩。无忝皇祖，式救尔后。[——先秦·佚名《大雅·瞻卬》
58  轩辕休制律，虞舜罢弹琴。尚错雄鸣管，犹伤半死心。圣贤名古邈，羁旅病年侵。舟泊常依震，湖平早见参。如闻马融笛，若倚仲宣襟。故国悲寒望，群云惨岁阴。水乡霾白屋，枫岸叠青岑。郁郁冬炎瘴，濛濛雨滞淫。鼓迎非祭鬼，弹落似鸮禽。兴尽才无闷，愁来遽不禁。生涯相汩没，时物自萧森。疑惑尊中弩，淹留冠上簪。牵裾惊魏帝，投阁为刘歆。狂走终奚适，微才谢所钦。吾安藜不糁，汝贵玉为琛。乌几重重缚，鹑衣寸寸针。哀伤同庾信，述作异陈琳。十暑岷山葛，三霜楚户砧。叨陪锦帐座，久放白头吟。反朴时难遇，忘机陆易沈。应过数粒食，得近四知金。春草封归恨，源花费独寻。转蓬忧悄悄，行药病涔涔。瘗夭追潘岳，持危觅邓林。蹉跎翻学步，感激在知音。却假苏张舌，高夸周宋镡。纳流迷浩汗，峻址得嶔崟。城府开清旭，松筠起碧浔。披颜争倩倩，逸足竞駸駸。朗鉴存愚直，皇天实照临。公孙仍恃险，侯景未生擒。书信中原阔，干戈北斗深。畏人千里井，问俗九州箴。战血流依旧，军声动至今。葛洪尸定解，许靖力还任。家事丹砂诀，无成涕作霖。——唐代·杜甫《风疾舟中伏枕书怀三十六韵奉呈湖南亲友》
59  岁云暮矣多北风，潇湘洞庭白雪中。渔父天寒网罟冻，莫徭射雁鸣桑弓。去年米贵阙军食，今年米贱大伤农。高马达官厌酒肉，此辈杼轴茅茨空。楚人重鱼不重鸟，汝休枉杀南飞鸿。况闻处处鬻男女，割慈忍爱还租庸。往日用钱捉私铸，今许铅锡和青铜。刻泥为之最易得，好恶不合长相蒙。万国城头吹画角，此曲哀怨何时终？——唐代·杜甫《岁晏行》
60  朝作猛虎行，暮作猛虎吟。肠断非关陇头水，泪下不为雍门琴。旌旗缤纷两河道，战鼓惊山欲倾倒。秦人半作燕地囚，胡马翻衔洛阳草。一输一失关下兵，朝降夕叛幽蓟城。巨鳌未斩海水动，鱼龙奔走安得宁。颇似楚汉时，翻覆无定止。朝过博浪沙，暮入淮阴市。张良未遇韩信贫，刘项存亡在两臣。暂到下邳受兵略，来投漂母作主人。贤哲栖栖古如此，今时亦弃青云士。有策不敢犯龙鳞，窜身南国避胡尘。宝书长剑挂高阁，金鞍骏马散故人。昨日方为宣城客，掣铃交通二千石。有时六博快壮心，绕床三匝呼一掷。楚人每道张旭奇，心藏风云世莫知。三吴邦伯多顾盼，四海雄侠皆相推。萧曹曾作沛中吏，攀龙附凤当有时。溧阳酒楼三月春，杨花漠漠愁杀人。胡人绿眼吹玉笛，吴歌白纻飞梁尘。丈夫相见且为乐，槌牛挝鼓会众宾。我从此去钓东海，得鱼笑寄情相亲。——唐代·李白《猛虎行》
61  美人梳洗时，满头间珠翠。岂知两片云，戴却数乡税。——唐代·郑遨《富贵曲》
62  杜陵叟，杜陵居，岁种薄田一顷余。三月无雨旱风起，麦苗不秀多黄死。九月降霜秋早寒，禾穗未熟皆青乾。长吏明知不申破，急敛暴征求考课。典桑卖地纳官租，明年衣食将何如？剥我身上帛，夺我口中粟。虐人害物即豺狼，何必钩爪锯牙食人肉？不知何人奏皇帝，帝心恻隐知人弊。白麻纸上书德音，京畿尽放今年税。昨日里胥方到门，手持敕牒榜乡村。十家租税九家毕，虚受吾君蠲免恩。——唐代·白居易《杜陵叟》
63  春岸桃花水，云帆枫树林。偷生长避地，适远更沾襟。老病南征日，君恩北望心。百年歌自苦，未见有知音。——唐代·杜甫《南征》
64  江国逾千里，山城仅百层。岸风翻夕浪，舟雪洒寒灯。留滞才难尽，艰危气益增。图南未可料，变化有鲲鹏。——唐代·杜甫《泊岳阳城下》
65  陟彼北芒兮，噫！顾瞻帝京兮，噫！宫阙崔嵬兮，噫！民之劬劳兮，噫！辽辽未央兮，噫！——两汉·梁鸿《五噫歌》
66  两地俱秋夕，相望共星河。高梧一叶下，空斋归思多。方用忧人瘼，况自抱微痾。无将别来近，颜鬓已蹉跎。——唐代·韦应物《新秋夜寄诸弟》
67  暝色延山径，高斋次水门。薄云岩际宿，孤月浪中翻。鹳鹤追飞静，豺狼得食喧。不眠忧战伐，无力正乾坤。——唐代·杜甫《宿江边阁》
68  我行冀州路，默想古帝都。水土或匪昔，禹贡书亦殊。城郭类村坞，雨雪苦载涂。丛薄聚冻禽，狐狸啸枯株。寒云着我巾，寒风裂我襦。盱衡一吐气，冻凌满髭须。程程望烟火，道傍少人居。小米无得买，浊醪无得酤。土房桑树根，仿佛似酒垆。徘徊问野老，可否借我厨？野老欣笑迎，近前挽我裾。热水温我手，火炕暖我躯。丁宁勿洗面，洗面破皮肤。我知老意仁，缓缓驱仆夫。窃问老何族？云是奕世儒。自从大朝来，所习亮匪初。民人籍征戍，悉为弓矢徒。纵有好儿孙，无异犬与猪。至今成老翁，不识一字书。典故无所考，礼义何所拘？论及祖父时，痛入骨髓余。我闻忽太息，执手空踌蹰。踌蹰向苍天，何时更得甦？饮泣不忍言，拂袖西南隅。——元代·王冕《冀州道中》
69  去国登兹楼，怀归伤暮秋。天长落日远，水净寒波流。秦云起岭树，胡雁飞沙洲。苍苍几万里，目极令人愁。——唐代·李白《登新平楼》
70  逢君穆陵路，匹马向桑乾。楚国苍山古，幽州白日寒。城池百战后，耆旧几家残。处处蓬蒿遍，归人掩泪看。——唐代·刘长卿《穆陵关北逢人归渔阳》
71  三十六离宫，楼台与天通。阁道步行月，美人愁烟空。恩疏宠不及，桃李伤春风。淫乐意何极，金舆向回中。万乘出黄道，千旗扬彩虹。前军细柳北，后骑甘泉东。岂问渭川老，宁邀襄野童。但慕瑶池宴，归来乐未穷。——唐代·李白《上之回》
72  新丰老翁八十八，头鬓眉须皆似雪。玄孙扶向店前行，左臂凭肩右臂折。问翁臂折来几年，兼问致折何因缘。翁云贯属新丰县，生逢圣代无征战。惯听梨园歌管声，不识旗枪与弓箭。无何天宝大征兵，户有三丁点一丁。点得驱将何处去，五月万里云南行。闻道云南有泸水，椒花落时瘴烟起。大军徒涉水如汤，未过十人二三死。村南村北哭声哀，儿别爷娘夫别妻。皆云前后征蛮者，千万人行无一回。是时翁年二十四，兵部牒中有名字。夜深不敢使人知，偷将大石捶折臂。张弓簸旗俱不堪，从兹始免征云南。骨碎筋伤非不苦，且图拣退归乡土。此臂折来六十年，一肢虽废一身全。至今风雨阴寒夜，直到天明痛不眠。痛不眠，终不悔，且喜老身今独在。不然当时泸水头，身死魂孤骨不收。应作云南望乡鬼，万人冢上哭呦呦。老人言，君听取。君不闻开元宰相宋开府，不赏边功防黩武。又不闻天宝宰相杨国忠，欲求恩幸立边功。边功未立生人怨，请问新丰折臂翁。——唐代·白居易《新丰折臂翁》
73  河流迅且浊，汤汤不可陵。桧楫难为榜，松舟才自胜。空庭偃旧木，荒畴余故塍。不睹行人迹，但见狐兔兴。寄言河上老，此水何当澄？——南北朝·范云《渡黄河》
74  绿原青垄渐成尘，汲井开园日日新。四月带花移芍药，不知忧国是何人。——唐代·吕温《贞元十四年旱甚见权门移芍药花》
75  白帝城中云出门， 白帝城下雨翻盆。高江急峡雷霆斗， 古木苍藤日月昏。戎马不如归马逸， 千家今有百家存。哀哀寡妇诛求尽， 恸哭秋原何处村？——唐代·杜甫《白帝》
76  孤舟转山曲，豁尔见平川。树杪帆初落，峰头月正圆。荒烟几家聚，瘦野一刀田。行客愁明发，惊滩鸟道前。——宋代·欧阳修《劳停驿》
77  咽咽学楚吟，病骨伤幽素。秋姿白发生，木叶啼风雨。 灯青兰膏歇，落照飞蛾舞。古壁生凝尘，羁魂梦中语。——唐代·李贺《伤心行》
78  海人无家海里住，采珠役象为岁赋。 恶波横天山塞路，未央宫中常满库。——唐代·王建《海人谣》
79  水波文袄造新成，绫软绵匀温复轻。晨兴好拥向阳坐，晚出宜披踏雪行。鹤氅毳疏无实事，木棉花冷得虚名。宴安往往叹侵夜，卧稳昏昏睡到明。百姓多寒无可救，一身独暖亦何情！心中为念农桑苦，耳里如闻饥冻声。争得大裘长万丈，与君都盖洛阳城！——唐代·白居易《新制绫袄成感而有咏》
80  家随兵尽屋空存，税额宁容减一分。衣食旋营犹可过，赋输长急不堪闻。蚕无夏织桑充寨，田废春耕犊劳军。如此数州谁会得，杀民将尽更邀勋。——唐代·杜荀鹤《题所居村舍》
81  满耳笙歌满眼花，满楼珠翠胜吴娃。因知海上神仙窟，只似人间富贵家。绣户夜攒红烛市，舞衣晴曳碧天霞。却愁宴罢青娥散，扬子江头月半斜。——唐代·韦庄《陪金陵府相中堂夜宴》
82  茂苑城如画，阊门瓦欲流。还依水光殿，更起月华楼。 侵夜鸾开镜，迎冬雉献裘。从臣皆半醉，天子正无愁。——唐代·李商隐《陈后宫》
83  南来不作楚臣悲，重入修门自有期。为报春风汨罗道，莫将波浪枉明时。——唐代·柳宗元《汨罗遇风》
84  冰峰撑空寒矗矗，云凝水冻埋海陆。 杀物之性，伤人之欲，既不能断绝蒺藜荆棘之根株， 又不能展凤凰麒麟之拳跼。如此则何如为和煦，为膏雨， 自然天下之荣枯，融融于万户。——唐代·齐己《苦寒行》
85  棠梨花开社酒浓，南村北村鼓冬冬。且祈麦熟得饱饭，敢说谷贱复伤农。崖州万里窜酷吏，湖南几时起卧龙？但愿诸贤集廊庙，书生穷死胜侯封。——宋代·陆游《二月二十四日作》
86  隋季穷兵复浚川，自为猛虎可周旋。锦帆东去不归日，汴水西来无尽年。本欲山河传百二，谁知钟鼎已三千。那堪重问江都事，回望空悲绿树烟。——唐代·张祜《隋堤怀古》
87  苦哉生长当驿边，官家使我牵驿船。辛苦日多乐日少，水宿沙行如海鸟。逆风上水万斛重，前驿迢迢后淼淼。半夜缘堤雪和雨，受他驱遣还复去。夜寒衣湿披短蓑，臆穿足裂忍痛何！到明辛苦无处说，齐声腾踏牵船歌。一间茅屋何所值，父母之乡去不得。我愿此水作平田，长使水夫不怨天。——唐代·王建《水夫谣》
88  元载相公曾借箸，宪宗皇帝亦留神。旋见衣冠就东市，忽遗弓剑不西巡。牧羊驱马虽戎服，白发丹心尽汉臣。唯有凉州歌舞曲，流传天下乐闲人。——唐代·杜牧《河湟》
89  客行野田间，比屋皆闭户。借问屋中人，尽去作商贾。 官家不税商，税农服作苦。居人尽东西，道路侵垄亩。 采玉上山颠，探珠入水府。边兵索衣食，此物同泥土。 古来一人耕，三人食犹饥。如今千万家，无一把锄犁。 我仓常空虚，我田生蒺藜。上天不雨粟，何由活烝黎。——唐代·姚合《庄居野行》
90  春风骋巧如翦刀，先裁杨柳后杏桃。圆尖作瓣得疏密，颜色又染燕脂牢。黄鹂未鸣鸠欲雨，深园静墅声嗷嗷。役徒开汴前日放，亦将决水归河槽。都人倾望若焦渴，寒食已近沟已淘。何当黄流与雨至，雨深一尺水一篙。都水御史亦即喜，日夜顺疾回轻舠。频年吴楚岁苦旱，一稔未足生脂膏。吾愿取之勿求羡，穷鸟困兽易遯逃。我今出城勤送子，沽酒不惜典弊袍。数途必向睢阳去，太傅大尹皆英豪。试乞二公评我说，万分岂不益一毛。国给民苏自有暇，东园乃可资游遨。——宋代·梅尧臣《东城送运判马察院》
91  苦热中夜起，登楼独褰衣。山泽凝暑气，星汉湛光辉。火晶燥露滋，野静停风威。探汤汲阴井，炀灶开重扉。凭阑久彷徨，流汗不可挥。莫辩亭毒意，仰诉璿与玑。谅非姑射子，静胜安能希。——唐代·柳宗元《夏夜苦热登西楼》
92  白发星星筋力衰，种田犹自伴孙儿。官苗若不平平纳，任是丰年也受饥。——唐代·杜荀鹤《田翁》
93  吾辈道何穷，寒山细雨中。儿童书懒读，果栗树将空。言论关时务，篇章见国风。升平犹可用，应不废为公。——唐代·杜荀鹤《秋日山中寄李处士》
94  长笑蛇医一寸腹，衔冰吐雹何时足。苍鹅无罪亦可怜，斩颈横盘不敢哭。岂知泉下有猪龙，卧枕雷车踏阴轴。前年太守为旱请，雨点随人如撒菽。太守归国龙归泉，至今人咏淇园绿。我今又复罹此旱，凛凛疲民在沟渎。却寻旧迹叩神泉，坐客仍携王子渊。看草中和乐职颂，新声妙悟慰华颠。晓来泉上东风急，须上冰珠老蛟泣。怪词欲逼龙飞起，险韵不量吾所及。行看积雪厚埋牛，谁与春工掀百蛰。此时还复借君诗，余力汰辀仍贯笠。挥毫落纸勿言疲，惊龙再起震失匙。——宋代·苏轼《次韵舒尧文祈雪雾猪泉》
95  叶落当归根，云沉久必起。黎人多良田，征歛苦倍蓰。诛求尽余粒，尚豢犊与豕。昨当租吏来，宰割充盘几。吏怒反索金，黎民那有此。泣向逻者借，刻箭以为誓。贷一每输百，朘削痛入髓。生当剥肌肉，死则长已矣。薄诉吏转嗔，锁缚不复视。黎儿愤勇决，挺身负戈矢。枪急千人奔，犯顺非得已。赫赫王章存，令人弃如纸。朔风戒良节，赫赫张皇师。军门号令严，震肃将天威。壮士快鞍马，锋镞如星飞。一举破贼垒，刀斧纷纭挥。剖尸越邱阜，踏血腥川坻。白日暗西岭，瘴气昏余晖。翅鼠堕我前，饥鸟逐人归。征夫怀惨忧，涕泗沾我衣。黎人本同性，云何发祸机？神武贵勿杀，不在斩获为。息火当息薪，弭兵当弭饥。谁生此厉阶，哲士知其非。——明代·钱嶫《悯黎咏》
96  春日迟迟春草绿，野棠开尽飘香玉。 绣岭宫前鹤发翁，犹唱开元太平曲。——唐代·李洞《绣岭宫词》
97  谁家起甲第，朱门大道边？丰屋中栉比，高墙外回环。累累六七堂，栋宇相连延。一堂费百万，郁郁起青烟。洞房温且清，寒暑不能干。高堂虚且迥，坐卧见南山。绕廊紫藤架，夹砌红药栏。攀枝摘樱桃，带花移牡丹。主人此中坐，十载为大官。厨有臭败肉，库有贯朽钱。谁能将我语，问尔骨肉间：岂无穷贱者，忍不救饥寒？如何奉一身，直欲保千年？不见马家宅，今作奉诚园。——唐代·白居易《伤大宅》
98  川上常极目，世情今已闲。去帆带落日，征路随长山。亲友若云霄，可望不可攀。于兹任所惬，浩荡风波间。清晨泛中流，羽族满汀渚。黄鹄何处来，昂藏寡俦侣。飞鸣无人见，饮啄岂得所。云汉尔固知，胡为不轻举。野人头尽白，与我忽相访。手持青竹竿，日暮淇水上。虽老美容色，虽贫亦闲放。钓鱼三十年，中心无所向。南登滑台上，却望河淇间。竹树夹流水，孤城对远山。念兹川路阔，羡尔沙鸥闲。长想别离处，犹无音信还。东入黄河水，茫茫泛纡直。北望太行山，峨峨半天色。山河相映带，深浅未可测。自昔有贤才，相逢不相识。秋日登滑台，台高秋已暮。独行既未惬，怀土怅无趣。晋宋何萧条，羌胡散驰鹜。当时无战略，此地即边戍。兵革徒自勤，山河孰云固。乘闲喜临眺，感物伤游寓。惆怅落日前，飘飖远帆处。北风吹万里，南雁不知数。归意方浩然，云沙更回互。乱流自兹远，倚楫时一望。遥见楚汉城，崔嵬高山上。天道昔未测，人心无所向。屠钓称侯王，龙蛇争霸王。缅怀多杀戮，顾此生惨怆。圣代休甲兵，吾其得闲放。兹川方悠邈，云沙无前后。古堰对河壖，长林出淇口。独行非吾意，东向日已久。忧来谁得知，且酌尊中酒。朝从北岸来，泊船南河浒。试共野人言，深觉农夫苦。去秋虽薄熟，今夏犹未雨。耕耘日勤劳，租税兼舄卤。园蔬空寥落，产业不足数。尚有献芹心，无因见明主。茫茫浊河注，怀古临河滨。禹功本豁达，汉迹方因循。坎德昔滂沱，冯夷胡不仁。激潏陵堤防，东郡多悲辛。天子忽惊悼，从官皆负薪。畚筑岂无谋，祈祷如有神。宣房今安在，高岸空嶙峋。我行倦风湍，辍棹将问津。空传歌瓠子，感慨独愁人。孟夏桑叶肥，秾阴夹长津。蚕农有时节，田野无闲人。临水狎渔樵，望山怀隐沦。谁能去京洛，憔悴对风尘。朝景入平川，川长复垂柳。遥看魏公墓，突兀前山后。忆昔大业时，群雄角奔走。伊人何电迈，独立风尘首。传檄举敖仓，拥兵屯洛口。连营一百万，六合如可有。方项终比肩，乱隋将假手。力争固难恃，骄战曷能久。若使学萧曹，功名当不朽。皤皤河滨叟，相遇似有耻。辍榜聊问之，答言尽终始。一生虽贫贱，九十年未死。且喜对儿孙，弥惭远城市。结庐黄河曲，垂钓长河里。漫漫望云沙，萧条听风水。所思强饭食，永愿在乡里。万事吾不知，其心只如此。——唐代·高适《自淇涉黄河途中作十三首》
99  手推呕哑车，朝朝暮暮耕。未曾分得谷，空得老农名。——唐代·曹邺《四怨诗》
1  茕茕白兔，东走西顾。衣不如新，人不如故。——两汉·佚名《古艳歌》
1  高田种小麦，终久不成穗。男儿在他乡，焉得不憔悴。——两汉·佚名《古歌》
2  马汗踏成泥，朝驰几万蹄。雪中行地角，火处宿天倪。塞迥心常怯，乡遥梦亦迷。那知故园月，也到铁关西。——唐代·岑参《宿铁关西馆》
1  蒹葭苍苍，白露为霜。所谓伊人，在水一方。溯洄从之，道阻且长。溯游从之，宛在水中央。蒹葭萋萋，白露未晞。所谓伊人，在水之湄。溯洄从之，道阻且跻。溯游从之，宛在水中坻。蒹葭采采，白露未已。所谓伊人，在水之涘。溯洄从之，道阻且右。溯游从之，宛在水中沚。——先秦·佚名《蒹葭》
2  戍鼓断人行，边秋一雁声。露从今夜白，月是故乡明。有弟皆分散，无家问死生。寄书长不达，况乃未休兵。——唐代·杜甫《月夜忆舍弟》
3  帝里重清明，人心自愁思。车声上路合，柳色东城翠。花落草齐生，莺飞蝶双戏。空堂坐相忆，酌茗聊代醉。——唐代·孟浩然《清明即事》
4  秋风萧瑟天气凉，草木摇落露为霜，群燕辞归鹄南翔。&鹄南翔 一作 雁南翔）念君客游思断肠，慊慊思归恋故乡，君何淹留寄他方？贱妾茕茕守空房，忧来思君不敢忘，不觉泪下沾衣裳。援琴鸣弦发清商，短歌微吟不能长。明月皎皎照我床，星汉西流夜未央。牵牛织女遥相望，尔独何辜限河梁。——魏晋·曹丕《燕歌行二首·其一》
5  采采卷耳，不盈顷筐。嗟我怀人，寘彼周行。陟彼崔嵬，我马虺隤。我姑酌彼金罍，维以不永怀。陟彼高冈，我马玄黄。我姑酌彼兕觥，维以不永伤。陟彼砠矣，我马瘏矣，我仆痡矣，云何吁矣。——先秦·佚名《卷耳》
6  竞渡深悲千载冤，忠魂一去讵能还。国亡身殒今何有，只留离骚在世间。——宋代·张耒《和端午》
7  平林漠漠烟如织，寒山一带伤心碧。暝色入高楼，有人楼上愁。玉阶空伫立，宿鸟归飞急。何处是归程？长亭连短亭。——唐代·李白《菩萨蛮·平林漠漠烟如织》
8  谩说投诗赠汨罗，身今且乐奈渠何。尝闻求福木居士，试向艾人成祝呵。忠言不用竟沉死，留得文章星斗罗。何意更觞昌歜酒，为君击节一长歌。年年端午风兼雨，似为屈原陈昔冤。我欲于谁论许事，舍南舍北鹁鸠喧。——宋代·赵蕃《端午三首》
9  风雨凄凄，鸡鸣喈喈。既见君子，云胡不夷。风雨潇潇，鸡鸣胶胶。既见君子，云胡不瘳。风雨如晦，鸡鸣不已。既见君子，云胡不喜。——先秦·佚名《风雨》
10  千万恨，恨极在天涯。山月不知心里事，水风空落眼前花，摇曳碧云斜。——唐代·温庭筠《梦江南·千万恨》
11  月出皎兮，佼人僚兮。舒窈纠兮，劳心悄兮。月出皓兮，佼人懰兮。舒忧受兮，劳心慅兮。月出照兮，佼人燎兮。舒夭绍兮，劳心惨兮。——先秦·佚名《月出》
12  山光忽西落，池月渐东上。散发乘夕凉，开轩卧闲敞。荷风送香气，竹露滴清响。欲取鸣琴弹，恨无知音赏。感此怀故人，中宵劳梦想。——唐代·孟浩然《夏日南亭怀辛大》
13  岂曰无衣？七兮。不如子之衣，安且吉兮。岂曰无衣？六兮。不如子之衣，安且燠兮。——先秦·佚名《无衣》
14  竹坞无尘水槛清，相思迢递隔重城。 秋阴不散霜飞晚，留得枯荷听雨声。——唐代·李商隐《宿骆氏亭寄怀崔雍崔衮》
15  青青河畔草，绵绵思远道。远道不可思，宿昔梦见之。梦见在我傍，忽觉在他乡。他乡各异县，辗转不相见。枯桑知天风，海水知天寒。入门各自媚，谁肯相为言。客从远方来，遗我双鲤鱼。呼儿烹鲤鱼，中有尺素书。长跪读素书，书中竟何如。上言加餐食，下言长相忆。——两汉·佚名《饮马长城窟行》
16  怀君属秋夜，散步咏凉天。空山松子落，幽人应未眠。——唐代·韦应物《秋夜寄邱员外》
17  凉风起天末，君子意如何。鸿雁几时到，江湖秋水多。文章憎命达，魑魅喜人过。应共冤魂语，投诗赠汨罗。——唐代·杜甫《天末怀李白》
18  蔽芾甘棠，勿翦勿伐，召伯所茇。蔽芾甘棠，勿翦勿败，召伯所憩。蔽芾甘棠，勿翦勿拜，召伯所说。——先秦·佚名《甘棠》
19  打起黄莺儿，莫教枝上啼。啼时惊妾梦，不得到辽西。——唐代·金昌绪《春怨》
20  北山白云里，隐者自怡悦。相望试登高，心随雁飞灭。愁因薄暮起，兴是清秋发。时见归村人，沙行渡头歇。天边树若荠，江畔洲如月。何当载酒来，共醉重阳节。——唐代·孟浩然《秋登兰山寄张五》
21  城上高楼接大荒，海天愁思正茫茫。惊风乱飐芙蓉水，密雨斜侵薜荔墙。岭树重遮千里目，江流曲似九回肠。共来百越文身地，犹自音书滞一乡。——唐代·柳宗元《登柳州城楼寄漳汀封连四州》
22  山暝闻猿愁，沧江急夜流。风鸣两岸叶，月照一孤舟。建德非吾土，维扬忆旧游。还将两行泪，遥寄海西头。——唐代·孟浩然《宿桐庐江寄广陵旧游》
23  又是春残也，如何出翠帏？落花人独立，微雨燕双飞。寓目魂将断，经年梦亦非。那堪向愁夕，萧飒暮蝉辉。——唐代·翁宏《春残》
24  幽兰露，如啼眼。无物结同心，烟花不堪剪。草如茵，松如盖。风为裳，水为佩。油壁车，夕相待。冷翠烛，劳光彩。西陵下，风吹雨。——唐代·李贺《苏小小歌》
25  萧娘脸薄难胜泪，桃叶眉尖易得愁。天下三分明月夜，二分无赖是扬州。——唐代·徐凝《忆扬州》
26  清江一曲柳千条，二十年前旧板桥。曾与美人桥上别，恨无消息到今朝。——唐代·刘禹锡《杨柳枝》
27  年年社日停针线。怎忍见、双飞燕。今日江城春已半。一身犹在，乱山深处，寂寞溪桥畔。春衫著破谁针线。点点行行泪痕满。落日解鞍芳草岸。花无人戴，酒无人劝，醉也无人管。——宋代·黄公绍《青玉案·年年社日停针线》
28  前年伐月支，城下没全师。蕃汉断消息，死生长别离。 无人收废帐，归马识残旗。欲祭疑君在，天涯哭此时。——唐代·张籍《没蕃故人》
29  蓝桥春雪君归日，秦岭秋风我去时。每到驿亭先下马，循墙绕柱觅君诗。——唐代·白居易《蓝桥驿见元九诗》
30  鼓钟将将，淮水汤汤，忧心且伤。淑人君子，怀允不忘。鼓钟喈喈，淮水湝湝，忧心且悲。淑人君子，其德不回。鼓钟伐鼛，淮有三洲，忧心且妯。淑人君子，其德不犹。鼓钟钦钦，鼓瑟鼓琴，笙磬同音。以雅以南，以龠不僭。——先秦·佚名《鼓钟》
31  清瑟怨遥夜，绕弦风雨哀。孤灯闻楚角，残月下章台。 芳草已云暮，故人殊未来。乡书不可寄，秋雁又南回。——唐代·韦庄《章台夜思》
32  高卧南斋时，开帷月初吐。清辉澹水木，演漾在窗户。冉冉几盈虚，澄澄变今古。美人清江畔，是夜越吟苦。千里共如何，微风吹兰杜。——唐代·王昌龄《同从弟南斋玩月忆山阴崔少府》
33  彼泽之陂，有蒲与荷。有美一人，伤如之何？寤寐无为，涕泗滂沱。彼泽之陂，有蒲与蕳。有美一人，硕大且卷。寤寐无为，中心悁悁。彼泽之陂，有蒲菡萏。有美一人，硕大且俨。寤寐无为，辗转伏枕。——先秦·佚名《泽陂》
34  无田甫田，维莠骄骄。无思远人，劳心忉忉。无田甫田，维莠桀桀。无思远人，劳心怛怛。婉兮娈兮。总角丱兮。未几见兮，突而弁兮！——先秦·佚名《甫田》
35  浮生共憔悴，壮岁失婵娟。汗手遗香渍，痕眉染黛烟。——五代·李煜《书灵筵手巾》
36  我送舅氏，曰至渭阳。何以赠之？路车乘黄。我送舅氏，悠悠我思。何以赠之？琼瑰玉佩。——先秦·佚名《渭阳》
37  晚日低霞绮，晴山远画眉。春青河畔草，不是望乡时。——唐代·韩琮《晚春江晴寄友人》
38  蓬鬓荆钗世所稀，布裙犹是嫁时衣。胡麻好种无人种，正是归时不见归。——唐代·葛鸦儿《怀良人》
39  旻天疾威，天笃降丧。瘨我饥馑，民卒流亡。我居圉卒荒。天降罪罟，蟊贼内讧。昏椓靡共，溃溃回遹，实靖夷我邦。皋皋訿訿，曾不知其玷。兢兢业业，孔填不宁，我位孔贬。如彼岁旱，草不溃茂，如彼栖苴。我相此邦，无不溃止。维昔之富不如时，维今之疚不如兹。彼疏斯粺，胡不自替？职兄斯引。池之竭矣，不云自频。泉之竭矣，不云自中。溥斯害矣，职兄斯弘，不烖我躬。昔先王受命，有如召公，日辟国百里，今也日蹙国百里。於乎哀哉！维今之人，不尚有旧！——先秦·佚名《大雅·召旻》
40  四牡騑騑，周道倭迟。岂不怀归？王事靡盬，我心伤悲。四牡騑騑，啴啴骆马。岂不怀归？王事靡盬，不遑启处。翩翩者鵻，载飞载下，集于苞栩。王事靡盬，不遑将父。翩翩者鵻，载飞载止，集于苞杞。王事靡盬，不遑将母。驾彼四骆，载骤骎骎。岂不怀归？是用作歌，将母来谂。——先秦·佚名《四牡》
41  不堪红叶青苔地，又是凉风暮雨天。莫怪独吟秋思苦，比君校近二毛年。——唐代·白居易《秋雨中赠元九》
42  苦思搜诗灯下吟，不眠长夜怕寒衾。满庭木叶愁风起，透幌纱窗惜月沈。疏散未闲终遂愿，盛衰空见本来心。幽栖莫定梧桐处，暮雀啾啾空绕林。——唐代·鱼玄机《冬夜寄温飞卿》
43  共骇群龙水上游，不知原是木兰舟。云旗猎猎翻青汉，雷鼓嘈嘈殷碧流。屈子冤魂终古在，楚乡遗俗至今留。江亭暇日堪高会，醉讽离骚不解愁。——明代·边贡《午日观竞渡》
44  清泉映疏松，不知几千古。寒月摇清波，流光入窗户。对此空长吟，思君意何深。无因见安道，兴尽愁人心。——唐代·李白《望月有怀》
45  出门复入门，两脚但如旧。所向泥活活，思君令人瘦。 沉吟坐西轩，饮食错昏昼。寸步曲江头，难为一相就。 吁嗟呼苍生，稼穑不可救。安得诛云师，畴能补天漏。 大明韬日月，旷野号禽兽。君子强逶迤，小人困驰骤。 维南有崇山，恐与川浸溜。是节东篱菊，纷披为谁秀。 岑生多新诗，性亦嗜醇酎。采采黄金花，何由满衣袖。——唐代·杜甫《九日寄岑参》
46  有美一人兮，婉如青扬。识曲别音兮，令姿煌煌。 绣袂捧琴兮，登君子堂。如彼萱草兮，使我忧忘。 欲赠之以紫玉尺，白银铛。久不见之兮，湘水茫茫。——唐代·贯休《善哉行·伤古曲无知音》
47  玉砌花光锦绣明，朱扉长日镇长扃。夜寒不去寝难成，炉香烟冷自亭亭。残月秣陵砧，不传消息但传情。黄金窗下忽然惊，征人归日二毛生。——五代·李璟《望远行·碧砌花光照眼明》
48  独上小楼春欲暮，愁望玉关芳草路。消息断，不逢人，却敛细眉归绣户。坐看落花空叹息，罗袂湿斑红泪滴。千山万水不曾行，魂梦欲教何处觅？——唐代·韦庄《木兰花·独上小楼春欲暮》
49  远泊与谁同，来从古木中。长江人钓月，旷野火烧风。梦泽吞楚大，闽山厄海丛。此时樯底水，涛起屈原通。——唐代·贾岛《寄朱锡珪》
50  侁自肩如削，难胜数缕绦。天香留凤尾，馀暖在檀槽。——唐代·李煜《书琵琶背》
51  悠悠清江水，水落沙屿出。回潭石下深，绿筱岸傍密。 鲛人潜不见，渔父歌自逸。忆与君别时，泛舟如昨日。 夕阳开返照，中坐兴非一。南望鹿门山，归来恨如失。——唐代·孟浩然《登江中孤屿赠白云先生王迥》
52  有鸟西南飞，熠熠似苍鹰。朝发天北隅，暮闻日南陵。欲寄一言去，托之笺彩缯。因风附轻翼，以遗心蕴蒸。鸟辞路悠长，羽翼不能胜。意欲从鸟逝，驽马不可乘。——两汉·佚名《别诗三首·其一》
53  秋夜香闺思寂寥，漏迢迢。鸳帷罗幌麝烟销，烛光摇。正忆玉郎游荡去，无寻处。更闻帘外雨潇潇，滴芭蕉。——唐代·顾夐《杨柳枝·秋夜香闺思寂寥》
54  白露见日灭，红颜随霜凋。别君若俯仰，春芳辞秋条。泰山嵯峨夏云在，疑是白波涨东海。散为飞雨川上来，遥帷却卷清浮埃。知君独坐青轩下，此时结念同所怀。我闭南楼看道书，幽帘清寂在仙居。曾无好事来相访，赖尔高文一起予。——唐代·李白《早秋单父南楼酬窦公衡》
55  密锁重关掩绿苔，廊深阁迥此徘徊。先知风起月含晕，尚自露寒花未开。蝙拂帘旌终展转，鼠翻窗网小惊猜。背灯独共馀香语，不觉犹歌起夜来。——唐代·李商隐《正月崇让宅》
56  所思竟何在，怅望深荆门。举世无相识，终身思旧恩。方将与农圃，艺植老丘园。目尽南飞雁，何由寄一言。——唐代·王维《寄荆州张丞相》
57  开箧泪沾臆，见君前日书。夜台今寂寞，犹是子云居。畴昔贪灵奇，登临赋山水。同舟南浦下，望月西江里。契阔多离别，绸缪到生死。九原即何处，万事皆如此。晋山徒嵯峨，斯人已冥冥。常时禄且薄，殁后家复贫。妻子在远道，弟兄无一人！十上多苦辛，一官常自哂。青云将可致，白日忽先尽。唯有身后名，空留无远近。——唐代·高适《哭单父梁九少府》
58  鸣桡轧轧溪溶溶，废绿平烟吴苑东。水清莲媚两相向，镜里见愁愁更红。白马金鞭大堤上，西江日夕多风浪。荷心有露似骊珠，不是真圆亦摇荡。——唐代·温庭筠《莲浦谣》
59  废逐人所弃，遂为鬼神欺。才难不其然，卒与大患期。凌人古受氏，吴世夸雄姿。寂寞富春水，英气方在斯。六学成一贯，精义穷发挥。著书逾十年，幽赜靡不推。天庭掞高文，万字若波驰。记室征两府，宏谋耀其奇。车酋轩下东越，列郡苏疲羸。宛宛凌江羽，来栖翰林枝。孝文留弓剑，中外方危疑。抗声促遗诏，定命由陈辞。徒隶肃曹官，征赋参有司。出守乌江浒，左迁湟水湄。高堂倾故国，葬祭限囚羁。仲叔继幽沦，狂叫唯童儿。一门即无主，焉用徒生为！举声但呼天，孰知神者谁？泣尽目无见，肾伤足不持。溘死委炎荒，臧获守灵帷。平生负国谴，骇骨非敢私。盖棺未塞责，孤旐凝寒颸。念昔始相遇，腑肠为君知。进身齐选择，失路同瑕疵。本期济仁义，合为众所嗤。灭身竟不试，世义安可支！恬死百忧尽，苟生万虑滋。顾余九逝魂，与子各何之？我歌诚自恸，非独为君悲！——唐代·柳宗元《哭连州凌员外司马》
1  惆怅江头几树梅，杖藜行绕去还来。前时雪压无寻处，昨夜月明依旧开。折寄遥怜人似玉，相思应恨劫成灰。沉吟日落寒鸦起，却望柴荆独自回。满山残雪对虚堂，想似当年辋口庄。门掩不须垂铁锁，客来聊复共藜床。故人闻道歌围暖，妙语空传醉墨香。莫为姬姜厌憔悴，把酒论文话偏长。——宋代·朱熹《次韵雪后书事二首》
2  稍稍雨侵竹，翻翻鹊惊丛。美人隔湘浦，一夕生秋风。积雾杳难极，沧波浩无穷。相思岂云远，即席莫与同。若人抱奇音，朱弦縆枯桐。清商激西颢，泛滟凌长空。自得本无作，天成谅非功。希声閟大朴，聋俗何由聪。——唐代·柳宗元《初秋夜坐赠吴武陵》
1  昔人已乘黄鹤去，此地空余黄鹤楼。黄鹤一去不复返，白云千载空悠悠。晴川历历汉阳树，芳草萋萋鹦鹉洲。日暮乡关何处是？烟波江上使人愁。——唐代·崔颢《黄鹤楼》
2  生当作人杰，死亦为鬼雄。至今思项羽，不肯过江东。——宋代·李清照《夏日绝句》
3  烟笼寒水月笼沙，夜泊秦淮近酒家。商女不知亡国恨，隔江犹唱《后庭花》。——唐代·杜牧《泊秦淮》
4  折戟沉沙铁未销，自将磨洗认前朝。东风不与周郎便，铜雀春深锁二乔。——唐代·杜牧《赤壁》
5  丞相祠堂何处寻，锦官城外柏森森。映阶碧草自春色，隔叶黄鹂空好音。三顾频烦天下计，两朝开济老臣心。出师未捷身先死，长使英雄泪满襟。——唐代·杜甫《蜀相》
6  朱雀桥边野草花，乌衣巷口夕阳斜。 旧时王谢堂前燕，飞入寻常百姓家。——唐代·刘禹锡《乌衣巷》
7  余囚北庭，坐一土室。室广八尺，深可四寻。单扉低小，白间短窄，污下而幽暗。当此夏日，诸气萃然：雨潦四集，浮动床几，时则为水气；涂泥半朝，蒸沤历澜，时则为土气；乍晴暴热，风道四塞，时则为日气；檐阴薪爨，助长炎虐，时则为火气；仓腐寄顿，陈陈逼人，时则为米气；骈肩杂遝，腥臊汗垢，时则为人气；或圊溷、或毁尸、或腐鼠，恶气杂出，时则为秽气。叠是数气，当之者鲜不为厉。而予以孱弱，俯仰其间，於兹二年矣，幸而无恙，是殆有养致然尔。然亦安知所养何哉？孟子曰：「吾善养吾浩然之气。」彼气有七，吾气有一，以一敌七，吾何患焉！况浩然者，乃天地之正气也，作正气歌一首。天地有正气，杂然赋流形。下则为河岳，上则为日星。于人曰浩然，沛乎塞苍冥。皇路当清夷，含和吐明庭。时穷节乃见，一一垂丹青。在齐太史简，在晋董狐笔。在秦张良椎，在汉苏武节。为严将军头，为嵇侍中血。为张睢阳齿，为颜常山舌。或为辽东帽，清操厉冰雪。或为出师表，鬼神泣壮烈。或为渡江楫，慷慨吞胡羯。或为击贼笏，逆竖头破裂。是气所磅礴，凛烈万古存。当其贯日月，生死安足论。地维赖以立，天柱赖以尊。三纲实系命，道义为之根。嗟予遘阳九，隶也实不力。楚囚缨其冠，传车送穷北。鼎镬甘如饴，求之不可得。阴房阗鬼火，春院閟天黑。牛骥同一皂，鸡栖凤凰食。一朝蒙雾露，分作沟中瘠。如此再寒暑，百沴自辟易。嗟哉沮洳场，为我安乐国。岂有他缪巧，阴阳不能贼。顾此耿耿在，仰视浮云白。悠悠我心悲，苍天曷有极。哲人日已远，典刑在夙昔。风檐展书读，古道照颜色。——宋代·文天祥《正气歌》
8  凤凰台上凤凰游，凤去台空江自流。吴宫花草埋幽径，晋代衣冠成古丘。三山半落青天外，二水中分白鹭洲。总为浮云能蔽日，长安不见使人愁。——唐代·李白《登金陵凤凰台》
9  功盖三分国，名成八阵图。（名成 一作：名高）江流石不转，遗恨失吞吴。——唐代·杜甫《八阵图》
10  花近高楼伤客心，万方多难此登临。锦江春色来天地，玉垒浮云变古今。北极朝廷终不改，西山寇盗莫相侵。可怜后主还祠庙，日暮聊为《梁甫吟》。——唐代·杜甫《登楼》
11  楚人悲屈原，千载意未歇。精魂飘何处，父老空哽咽。至今沧江上，投饭救饥渴。遗风成竞渡，哀叫楚山裂。屈原古壮士，就死意甚烈。世俗安得知，眷眷不忍决。南宾旧属楚，山上有遗塔。应是奉佛人，恐子就沦灭。此事虽无凭，此意固已切。古人谁不死，何必较考折。名声实无穷，富贵亦暂热。大夫知此理，所以持死节。——宋代·苏轼《屈原塔》
12  滕王高阁临江渚，佩玉鸣鸾罢歌舞。画栋朝飞南浦云，珠帘暮卷西山雨。闲云潭影日悠悠，物换星移几度秋。阁中帝子今何在？槛外长江空自流。——唐代·王勃《滕王阁诗》
13  胜败兵家事不期，包羞忍耻是男儿。 江东子弟多才俊，卷土重来未可知。——唐代·杜牧《题乌江亭》
14  彼黍离离，彼稷之苗。行迈靡靡，中心摇摇。知我者，谓我心忧；不知我者，谓我何求。悠悠苍天，此何人哉？彼黍离离，彼稷之穗。行迈靡靡，中心如醉。知我者，谓我心忧；不知我者，谓我何求。悠悠苍天，此何人哉？彼黍离离，彼稷之实。行迈靡靡，中心如噎。知我者，谓我心忧；不知我者，谓我何求。悠悠苍天，此何人哉？——先秦·佚名《黍离》
15  寥落古行宫，宫花寂寞红。白头宫女在，闲坐说玄宗。——唐代·元稹《行宫》
16  江城如画里，山晚望晴空。两水夹明镜，双桥落彩虹。人烟寒橘柚，秋色老梧桐。谁念北楼上，临风怀谢公。——唐代·李白《秋登宣城谢脁北楼》
17  群山万壑赴荆门，生长明妃尚有村。一去紫台连朔漠，独留青冢向黄昏。画图省识春风面，环佩空归夜月魂。千载琵琶作胡语，分明怨恨曲中论。——唐代·杜甫《咏怀古迹五首·其三》
18  王濬楼船下益州，金陵王气黯然收。千寻铁锁沉江底，一片降幡出石头。人世几回伤往事，山形依旧枕寒流。今逢四海为家日，故垒萧萧芦荻秋。——唐代·刘禹锡《西塞山怀古》
19  长安回望绣成堆，山顶千门次第开。一骑红尘妃子笑，无人知是荔枝来。新丰绿树起黄埃，数骑渔阳探使回。霓裳一曲千峰上，舞破中原始下来。万国笙歌醉太平，倚天楼殿月分明。云中乱拍禄山舞，风过重峦下笑声。——唐代·杜牧《过华清宫绝句三首》
20  此地别燕丹，壮士发冲冠。昔时人已没，今日水犹寒。——唐代·骆宾王《于易水送人》
21  魏明帝青龙元年八月，诏宫官牵车西取汉孝武捧露盘仙人，欲立置前殿。宫官既拆盘，仙人临载，乃潸然泪下。唐诸王孙李长吉遂作《金铜仙人辞汉歌》。茂陵刘郎秋风客，夜闻马嘶晓无迹。画栏桂树悬秋香，三十六宫土花碧。魏官牵车指千里，东关酸风射眸子。空将汉月出宫门，忆君清泪如铅水。衰兰送客咸阳道，天若有情天亦老。携盘独出月荒凉，渭城已远波声小。——唐代·李贺《金铜仙人辞汉歌》
22  燕丹善养士，志在报强嬴。招集百夫良，岁暮得荆卿。君子死知己，提剑出燕京；素骥鸣广陌，慷慨送我行。雄发指危冠，猛气冲长缨。饮饯易水上，四座列群英。渐离击悲筑，宋意唱高声。萧萧哀风逝，淡淡寒波生。商音更流涕，羽奏壮士惊。心知去不归，且有后世名。登车何时顾，飞盖入秦庭。凌厉越万里，逶迤过千城。图穷事自至，豪主正怔营。惜哉剑术疏，奇功遂不成。其人虽已没，千载有馀情。——魏晋·陶渊明《咏荆轲》
23  江雨霏霏江草齐，六朝如梦鸟空啼。 无情最是台城柳，依旧烟笼十里堤。——唐代·韦庄《台城》
24  山围故国周遭在，潮打空城寂寞回。淮水东边旧时月，夜深还过女墙来。——唐代·刘禹锡《金陵五题·石头城》
25  繁华事散逐香尘，流水无情草自春。日暮东风怨啼鸟，落花犹似坠楼人。——唐代·杜牧《金谷园》
26  越王勾践破吴归，义士还乡尽锦衣。 宫女如花满春殿，只今惟有鹧鸪飞。——唐代·李白《越中览古》
27  天问复招魂，无因彻帝阍。岂知千丽句，不敌一谗言。——唐代·陆龟蒙《离骚》
28  家国兴亡自有时，吴人何苦怨西施。西施若解倾吴国，越国亡来又是谁。——唐代·罗隐《西施》
29  长安大道连狭斜，青牛白马七香车。玉辇纵横过主第，金鞭络绎向侯家。龙衔宝盖承朝日，凤吐流苏带晚霞。百尺游丝争绕树，一群娇鸟共啼花。惟见 一作：唯见寂寂寥寥扬子居，年年岁岁一床书。独有南山桂花发，飞来飞去袭人裾。——唐代·卢照邻《长安古意》
30  二龙争战决雌雄，赤壁楼船扫地空。烈火张天照云海，周瑜于此破曹公。君去沧江望澄碧，鲸鲵唐突留馀迹。一一书来报故人，我欲因之壮心魄。——唐代·李白《赤壁歌送别》
31  莫唱当年长恨歌，人间亦自有银河。石壕村里夫妻别，泪比长生殿上多。——清代·袁枚《马嵬》
32  天地英雄气，千秋尚凛然。势分三足鼎，业复五铢钱。 得相能开国，生儿不象贤。凄凉蜀故妓，来舞魏宫前。——唐代·刘禹锡《蜀先主庙》
33  谁谓伤心画不成，画人心逐世人情。 君看六幅南朝事，老木寒云满故城。——唐代·韦庄《金陵图》
34  牛渚西江夜，青天无片云。登舟望秋月，空忆谢将军。余亦能高咏，斯人不可闻。明朝挂帆席，枫叶落纷纷。——唐代·李白《夜泊牛渚怀古》
35  翻手作云覆手雨，纷纷轻薄何须数。君不见管鲍贫时交，此道今人弃如土。——唐代·杜甫《贫交行》
36  摇落深知宋玉悲，风流儒雅亦吾师。怅望千秋一洒泪，萧条异代不同时。江山故宅空文藻，云雨荒台岂梦思。最是楚宫俱泯灭，舟人指点到今疑。——唐代·杜甫《咏怀古迹五首·其二》
37  竹帛烟销帝业虚，关河空锁祖龙居。坑灰未冷山东乱，刘项原来不读书。——唐代·章碣《焚书坑》
38  艳色天下重，西施宁久微。朝为越溪女，暮作吴宫妃。贱日岂殊众，贵来方悟稀。邀人傅香粉，不自著罗衣。君宠益娇态，君怜无是非。当时浣纱伴，莫得同车归。持谢邻家子，效颦安可希。——唐代·王维《西施咏》
39  抛掷南阳为主忧，北征东讨尽良筹。时来天地皆同力，运去英雄不自由。千里山河轻孺子，两朝冠剑恨谯周。唯余岩下多情水，犹解年年傍驿流。——唐代·罗隐《筹笔驿》
40  并刀昨夜匣中鸣，燕赵悲歌最不平；易水潺湲云草碧，可怜无处送荆卿！——明代·陈子龙《渡易水》
41  万艘龙舸绿丝间，载到扬州尽不还。应是天教开汴水，一千余里地无山。尽道隋亡为此河，至今千里赖通波。若无水殿龙舟事，共禹论功不较多。——唐代·皮日休《汴河怀古二首》
42  明妃初出汉宫时，泪湿春风鬓脚垂。低徊顾影无颜色，尚得君王不自持。归来却怪丹青手，入眼平生几曾有；意态由来画不成，当时枉杀毛延寿。一去心知更不归，可怜着尽汉宫衣；寄声欲问塞南事，只有年年鸿雁飞。家人万里传消息，好在毡城莫相忆；君不见咫尺长门闭阿娇，人生失意无南北。明妃初嫁与胡儿，毡车百两皆胡姬。含情欲语独无处，传与琵琶心自知。黄金杆拨春风手，弹看飞鸿劝胡酒。汉宫侍女暗垂泪，沙上行人却回首。汉恩自浅胡恩深，人生乐在相知心。可怜青冢已芜没，尚有哀弦留至今。——宋代·王安石《明妃曲二首》
43  长啸梁甫吟，何时见阳春？君不见，朝歌屠叟辞棘津，八十西来钓渭滨。宁羞白发照清水，逢时壮气思经纶。广张三千六百钓，风期暗与文王亲。大贤虎变愚不测，当年颇似寻常人。君不见，高阳酒徒起草中，长揖山东隆准公。入门不拜逞雄辩，两女辍洗来趋风。东下齐城七十二，指挥楚汉如旋蓬。狂客落魄尚如此，何况壮士当群雄！我欲攀龙见明主，雷公砰訇震天鼓。帝旁投壶多玉女，三时大笑开电光，倏烁晦冥起风雨。阊阖九门不可通，以额扣关阍者怒。白日不照我精诚，杞国无事忧天倾。猰貐磨牙竞人肉，驺虞不折生草茎。手接飞猱搏雕虎，侧足焦原未言苦。智者可卷愚者豪，世人见我轻鸿毛。力排南山三壮士，齐相杀之费二桃。吴楚弄兵无剧孟，亚夫咍尔为徒劳。梁甫吟，声正悲。张公两龙剑，神物合有时。风云感会起屠钓，大人臲屼当安之。——唐代·李白《梁甫吟》
44  金陵风景好，豪士集新亭。举目山河异，偏伤周顗情。四坐楚囚悲，不忧社稷倾。王公何慷慨，千载仰雄名。——唐代·李白《金陵新亭》
45  遗庙丹青落，空山草木长。犹闻辞后主，不复卧南阳。——唐代·杜甫《武侯庙》
46  诸葛大名垂宇宙，宗臣遗像肃清高。三分割据纡筹策，万古云霄一羽毛。伯仲之间见伊吕，指挥若定失萧曹。运移汉祚终难复，志决身歼军务劳。——唐代·杜甫《咏怀古迹五首·其五》
47  支离东北风尘际，漂泊西南天地间。三峡楼台淹日月，五溪衣服共云山。羯胡事主终无赖，词客哀时且未还。庾信平生最萧瑟，暮年诗赋动江关。——唐代·杜甫《咏怀古迹五首·其一》
48  弯弓征战作男儿，梦里曾经与画眉。 几度思归还把酒，拂云堆上祝明妃。——唐代·杜牧《题木兰庙》
49  草合离宫转夕晖，孤云飘泊复何依？山河风景元无异，城郭人民半已非。满地芦花和我老，旧家燕子傍谁飞？从今别却江南路，化作啼鹃带血归。万里金瓯失壮图，衮衣颠倒落泥涂。空流杜宇声中血，半脱骊龙颔下须。老去秋风吹我恶，梦回寒月照人孤。千年成败俱尘土，消得人间说丈夫。——宋代·文天祥《金陵驿二首》
50  乘兴南游不戒严，九重谁省谏书函。 春风举国裁宫锦，半作障泥半作帆。——唐代·李商隐《隋宫》
51  旧苑荒台杨柳新，菱歌清唱不胜春。 只今惟有西江月，曾照吴王宫里人。——唐代·李白《苏台览古》
52  六朝文物草连空，天淡云闲今古同。鸟去鸟来山色里，人歌人哭水声中。深秋帘幕千家雨，落日楼台一笛风。惆怅无日见范蠡，参差烟树五湖东。——唐代·杜牧《题宣州开元寺水阁阁下宛溪夹溪居人》
53  三年谪宦此栖迟，万古惟留楚客悲。秋草独寻人去后，寒林空见日斜时。汉文有道恩犹薄，湘水无情吊岂知。寂寂江山摇落处，怜君何事到天涯。——唐代·刘长卿《长沙过贾谊宅》
54  谢亭离别处，风景每生愁。客散青天月，山空碧水流。池花春映日，窗竹夜鸣秋。今古一相接，长歌怀旧游。——唐代·李白《谢公亭·盖谢脁范云之所游》
55  兵散弓残挫虎威，单枪匹马突重围。 英雄去尽羞容在，看却江东不得归。——唐代·汪遵《乌江》
56  汉宫美女多如云，中有一人字昭君。天生倾国倾城色，玉质孤高卓不群。来至掖庭已有年，愁听宫漏独成眠。可怜绝色等闲弃，汉帝不分媸与妍。非是君王不好色，佳人如织绕其侧。颠鸾倒凤夕连朝，遍识群芳犹未得。思幸佳人无孑遗，九重选美事颇奇。不劳龙目亲遴选，分辩媸妍赖画师。高低美丑瘦和肥，全仗画师笔一挥。古有按图寻骏马，今皇凭画幸嫔妃。粉黛欲蒙君眷顾，千金竟把画工赂。钱有几多艳几多，无钱休得君恩遇。群娥每每沐皇风，独有昭君际遇穷。自恃无双才与色，讵肯摧眉赂画工！朔方正月雪澌澌，单于策马至京西。因闻汉阙多佳丽，欲索一人娶作妻。汉帝闻言忙颔首，和亲政策由来久。只求边塞暂安宁，愿向单于献佳偶。诏传呈上美人图，御笔按图点丽姝。宫中美色真难舍，乃选庸姿嫁北胡。钦点宫娥上殿堂，昭君为字名王嫱。红袖翩跹迤逦至，至时四壁顿生光。纤步凌波行若止，清香袅袅风吹蕊。骨似琼瑶肌似冰，明眸转盼如秋水。芳华盖世满堂惊，汉帝茫然叹失声。画上庸姿乃绝色，其间究竟是何情？君言既出难更改，忍送红颜归翰海。暗将昭君比众妃，三千佳丽无光彩。含颦忍泪别君王，贱妾从今辞故乡。不用满朝贤将相，蛾眉为国靖边疆。妾今远嫁万千里，胜在深宫寂寞死。宫中尚有如花人，不赂画工命似纸。愿君莫惜妾微身，应惜忠心体国臣。但得贤才良将在，守边何必用佳人！更怜豪杰没尘埃，辜负平生万丈才。岂能屈节事权贵？慷慨高歌归去来！绝色常遭妖女妒，贤才每被奸人误。栖身异域本寻常，多少英雄悲失路！铁马戎装出塞去，莫愁身似风中絮。既然此地不留人，他乡自有留人处！朔漠茫茫走石沙，随身唯有一琵琶。此去诚知难复返，天涯何处不为家！黄雾涨天雪晦冥，黑云拂地风膻腥。高原万里草皆白，大漠千年冢独青。无端叙写昭君辞，红粉飘零实可悲。千古英雄同一叹，伤怀岂止为蛾眉！——南北朝·沈约《昭君辞》
57  游九仙山，闻里中儿歌陌上花，父老云，吴越王妃每岁春必归临安，王以书遗妃曰：“陌上花开，可缓缓归矣。”吴人用其语为歌，含思宛转，听之凄然。而其词鄙野，为易之云。陌上花开蝴蝶飞，江山犹是昔人非。遗民几度垂垂老，游女长歌缓缓归。陌上山花无数开，路人争看翠軿来。若为留得堂堂去，且更从教缓缓回。生前富贵草头露，身后风流陌上花。已作迟迟君去鲁，犹教缓缓妾还家。——宋代·苏轼《陌上花三首》
58  蜀主窥吴幸三峡，崩年亦在永安宫。翠华想像空山里，玉殿虚无野寺中。古庙杉松巢水鹤，岁时伏腊走村翁。武侯祠堂常邻近，一体君臣祭祀同。——唐代·杜甫《咏怀古迹五首·其四》
59  西施越溪女，出自苎萝山。秀色掩今古，荷花羞玉颜。浣纱弄碧水，自与清波闲。皓齿信难开，沉吟碧云间。勾践徵绝艳，扬蛾入吴关。提携馆娃宫，杳渺讵可攀。一破夫差国，千秋竟不还。——唐代·李白《西施》
60  南登碣石馆，遥望黄金台。丘陵尽乔木，昭王安在哉？霸图今已矣，驱马复归来。——唐代·陈子昂《燕昭王》
61  金谷园中柳，春来似舞腰。那堪好风景，独上洛阳桥。——唐代·李益《上洛桥》
62  潮满冶城渚，日斜征虏亭。蔡洲新草绿，幕府旧烟青。兴废由人事，山川空地形。后庭花一曲，幽怨不堪听。——唐代·刘禹锡《金陵怀古》
63  采菽采菽，筐之莒之。君子来朝，何锡予之？虽无予之？路车乘马。又何予之？玄衮及黼。觱沸槛泉，言采其芹。君子来朝，言观其旂。其旂淠淠，鸾声嘒嘒。载骖载驷，君子所届。赤芾在股，邪幅在下。彼交匪纾，天子所予。乐只君子，天子命之。乐只君子，福禄申之。维柞之枝，其叶蓬蓬。乐只君子，殿天子之邦。乐只君子，万福攸同。平平左右，亦是率从。汎汎杨舟，绋纚维之。乐只君子，天子葵之。乐只君子，福禄膍之。优哉游哉，亦是戾矣。——先秦·佚名《采菽》
64  姑苏台上乌栖时，吴王宫里醉西施。吴歌楚舞欢未毕， 青山欲衔半边日。银箭金壶漏水多，起看秋月坠江波。东方渐高奈乐何！——唐代·李白《乌栖曲》
65  冽彼下泉，浸彼苞稂。忾我寤叹，念彼周京。冽彼下泉，浸彼苞萧。忾我寤叹，念彼京周。冽彼下泉，浸彼苞蓍。忾我寤叹，念彼京师。芃芃黍苗，阴雨膏之。四国有王，郇伯劳之。——先秦·佚名《下泉》
66  汉寿城边野草春，荒祠古墓对荆榛。田中牧竖烧刍狗，陌上行人看石麟。华表半空经霹雳，碑文才见满埃尘。不知何日东瀛变，此地还成要路津。——唐代·刘禹锡《汉寿城春望》
67  野旷吕蒙营，江深刘备城。寒天催日短，风浪与云平。洒落君臣契，飞腾战伐名。维舟倚前浦，长啸一含情。——唐代·杜甫《公安县怀古》
68  明明在下，赫赫在上。天难忱斯，不易维王。天位殷适，使不挟四方。挚仲氏任，自彼殷商，来嫁于周，曰嫔于京。乃及王季，维德之行。大任有身，生此文王。维此文王，小心翼翼。昭事上帝，聿怀多福。厥德不回，以受方国。天监在下，有命既集。文王初载，天作之合。在洽之阳，在渭之涘。文王嘉止，大邦有子。大邦有子，伣天之妹。文定厥祥，亲迎于渭。造舟为梁，不显其光。有命自天，命此文王。于周于京，缵女维莘。长子维行，笃生武王。保右命尔，燮伐大商。殷商之旅，其会如林。矢于牧野，维予侯兴。上帝临女，无贰尔心。牧野洋洋，檀车煌煌，驷騵彭彭。维师尚父，时维鹰扬。凉彼武王，肆伐大商，会朝清明。——先秦·佚名《大明》
69  露气寒光集，微阳下楚丘。猿啼洞庭树，人在木兰舟。广泽生明月，苍山夹乱流。云中君不见，竟夕自悲秋。——唐代·马戴《楚江怀古三首·其一》
70  古台摇落后，秋日望乡心。野寺人来少，云峰水隔深。夕阳依旧垒，寒磬满空林。惆怅南朝事，长江独至今。——唐代·刘长卿《秋日登吴公台上寺远眺》
71  月明星稀霜满野，毡车夜宿阴山下。汉家自失李将军，单于公然来牧马。——唐代·无名氏《胡笳曲》
72  玉树歌残王气终，景阳兵合戍楼空。松楸远近千官冢，禾黍高低六代宫。石燕拂云晴亦雨，江豚吹浪夜还风。英雄一去豪华尽，惟有青山似洛中。——唐代·许浑《金陵怀古》
73  菀彼桑柔，其下侯旬，捋采其刘，瘼此下民。不殄心忧，仓兄填兮。倬彼昊天，宁不我矜？四牡骙骙，旟旐有翩。乱生不夷，靡国不泯。民靡有黎，具祸以烬。於乎有哀，国步斯频。国步蔑资，天不我将。靡所止疑，云徂何往？君子实维，秉心无竞。谁生厉阶，至今为梗？忧心慇慇，念我土宇。我生不辰，逢天僤怒。自西徂东，靡所定处。多我觏痻，孔棘我圉。为谋为毖，乱况斯削。告尔忧恤，诲尔序爵。谁能执热，逝不以濯？其何能淑，载胥及溺。如彼遡风，亦孔之僾。民有肃心，荓云不逮。好是稼穑，力民代食。稼穑维宝，代食维好？天降丧乱，灭我立王。降此蟊贼，稼穑卒痒。哀恫中国，具赘卒荒。靡有旅力，以念穹苍。维此惠君，民人所瞻。秉心宣犹，考慎其相。维彼不顺，自独俾臧。自有肺肠，俾民卒狂。瞻彼中林，甡甡其鹿。朋友已谮，不胥以谷。人亦有言：进退维谷。维此圣人，瞻言百里。维彼愚人，覆狂以喜。匪言不能，胡斯畏忌？维此良人，弗求弗迪。维彼忍心，是顾是复。民之贪乱，宁为荼毒。大风有隧，有空大谷。维此良人，作为式谷。维彼不顺，征以中垢。大风有隧，贪人败类。听言则对，诵言如醉。匪用其良，复俾我悖。嗟尔朋友，予岂不知而作。如彼飞虫，时亦弋获。既之阴女，反予来赫。民之罔极，职凉善背。为民不利，如云不克。民之回遹，职竞用力。民之未戾，职盗为寇。凉曰不可，覆背善詈。虽曰匪予，既作尔歌！——先秦·佚名《桑柔》
74  苏武在匈奴，十年持汉节。白雁上林飞，空传一书札。牧羊边地苦，落日归心绝。渴饮月窟冰，饥餐天上雪。东还沙塞远，北怆河梁别。泣把李陵衣，相看泪成血。——唐代·李白《苏武》
75  拂拭残碑，敕飞字，依稀堪读。慨当初，倚飞何重，后来何酷。岂是功成身合死，可怜事去言难赎。最无辜，堪恨更堪悲，风波狱。岂不念，疆圻蹙；岂不念，徽钦辱，念徽钦既返，此身何属。千载休谈南渡错，当时自怕中原复。笑区区、一桧亦何能，逢其欲。——明代·文征明《满江红·拂拭残碑》
76  山色江声共寂寥，十三陵树晚萧萧。中原事业如江左，芳草何须怨六朝。——清代·纳兰性德《秣陵怀古》
77  沅湘流不尽，屈子怨何深。日暮秋风起，萧萧枫树林。——唐代·戴叔伦《过三闾庙》
78  台城六代竞豪华，结绮临春事最奢。万户千门成野草，只缘一曲后庭花。——唐代·刘禹锡《台城》
79  间关车之舝兮，思娈季女逝兮。匪饥匪渴，德音来括。虽无好友？式燕且喜。依彼平林，有集维鷮。辰彼硕女，令德来教。式燕且誉，好尔无射。虽无旨酒？式饮庶几。虽无嘉肴？式食庶几。虽无德与女？式歌且舞？陟彼高冈，析其柞薪。析其柞薪，其叶湑兮。鲜我觏尔，我心写兮。高山仰止，景行行止。四牡騑騑，六辔如琴。觏尔新婚，以慰我心。——先秦·佚名《车舝》
80  岧峣太华俯咸京，天外三峰削不成。武帝祠前云欲散，仙人掌上雨初晴。河山北枕秦关险，驿路西连汉畤平。借问路傍名利客，何如此处学长生。——唐代·崔颢《行经华阴》
81  夜暗归云绕柁牙，江涵星影鹭眠沙。行人怅望苏台柳，曾与吴王扫落花。——宋代·姜夔《姑苏怀古》
82  大江来从万山中，山势尽与江流东。钟山如龙独西上，欲破巨浪乘长风。江山相雄不相让，形胜争夸天下壮。秦皇空此瘗黄金，佳气葱葱至今王。我怀郁塞何由开，酒酣走上城南台；坐觉苍茫万古意，远自荒烟落日之中来！石头城下涛声怒，武骑千群谁敢渡？黄旗入洛竟何祥，铁锁横江未为固。前三国，后六朝，草生官阙何萧萧。英雄乘时务割据，几度战血流寒潮。我生幸逢圣人起南国，祸乱初平事休息。从今四海永为家，不用长江限南北。——明代·高启《登金陵雨花台望大江》
83  龙盘虎踞树层层，势入浮云亦是崩。一种青山秋草里，路人唯拜汉文陵。——唐代·许浑《途经秦始皇墓》
84  秣马临荒甸，登高览旧都。犹悲堕泪碣，尚想卧龙图。城邑遥分楚，山川半入吴。丘陵徒自出，贤圣几凋枯！野树苍烟断，津楼晚气孤。谁知万里客，怀古正踌蹰。——唐代·陈子昂《岘山怀古》
85  怀乡访古事悠悠，独上江城满目秋。一鸟带烟来别渚，数帆和雨下归舟。萧萧暮吹惊红叶，惨惨寒云压旧楼。故国凄凉谁与问，人心无复更风流。——宋代·王珪《金陵怀古》
86  绵绵瓜瓞。民之初生，自土沮漆。古公亶父，陶复陶冗，未有家室。古公亶父，来朝走马。率西水浒，至于岐下。爰及姜女，聿来胥宇。周原膴々，堇荼如饴。爰始爰谋，爰契我龟，曰止曰时，筑室于兹。乃慰乃止，乃左乃右，乃疆乃理，乃宣乃亩。自西徂东，周爰执事。乃召司空，乃召司徒，俾立室家。其绳则直，缩版以载，作庙翼翼。捄之陾，度之薨薨，筑之登登，削屡冯冯。百堵皆兴，鼛鼓弗胜。乃立皋门，皋门有伉。乃立应门，应门将将。乃立冢土，戎丑攸行。肆不殄厥愠，亦不陨厥问。柞棫拔矣，行道兑矣。混夷駾矣，维其喙矣！虞芮质厥成，文王蹶厥生。予曰有疏附，予曰有先后。予曰有奔奏，予曰有御侮！——先秦·佚名《绵》
87  猿鸟犹疑畏简书，风云常为护储胥。徒令上将挥神笔，终见降王走传车。管乐有才原不忝，关张无命欲何如？他年锦里经祠庙，梁父吟成恨有余。——唐代·李商隐《筹笔驿》
88  西山通虎穴，赤壁隐龙宫。形胜三分国，波流万世功。沙明拳宿鹭，天阔退飞鸿。最羡渔竿客，归船雨打篷。——宋代·潘大临《江间作四首·其三》
89  鄂王坟上草离离，秋日荒凉石兽危。南渡君臣轻社稷，中原父老望旌旗。英雄已死嗟何及，天下中分遂不支。莫向西湖歌此曲，水光山色不胜悲。——元代·赵孟頫《岳鄂王墓》
90  茂陵多病后，尚爱卓文君。酒肆人间世，琴台日暮云。野花留宝靥，蔓草见罗裙。归凤求凰意，寥寥不复闻。——唐代·杜甫《琴台》
91  君王不可见，芳草旧宫春。犹带罗裙色，青青向楚人。——唐代·刘长卿《春草宫怀古》
92  燕南壮士吴门豪，筑中置铅鱼隐刀。感君恩重许君命，太山一掷轻鸿毛。——唐代·李白《结袜子》
93  荒郊一望欲消魂，泾水萦纡傍远村。牛马放多春草尽，原田耕破古碑存。云和积雪苍山晚，烟伴残阳绿树昏。数里黄沙行客路，不堪回首思秦原。——唐代·周朴《春日秦国怀古》
94  汉家青史上，计拙是和亲。社稷依明主，安危托妇人。岂能将玉貌，便拟静胡尘。地下千年骨，谁为辅佐臣。——唐代·戎昱《咏史》
95  余少为江南客，而未游秣陵，尝有遗恨。后为历阳守，跂而望之。适有客以《金陵五题》相示，逌尔生思，欻然有得。他日友人白乐天掉头苦吟，叹赏良久，且曰《石头》诗云“潮打空城寂寞回”，吾知后之诗人，不复措词矣。余四咏虽不及此，亦不孤乐天之言耳。石头城山围故国周遭在，潮打空城寂寞回。淮水东边旧时月，夜深还过女墙来。乌衣巷朱雀桥边野草花，乌衣巷口夕阳斜。旧时王谢堂前燕，飞入寻常百姓家。台城台城六代竞豪华，结绮临春事最奢。万户千门成野草，只缘一曲后庭花。生公讲堂生公说法鬼神听，身后空堂夜不扃。高坐寂寥尘漠漠，一方明月可中庭。江令宅南朝词臣北朝客，归来唯见秦淮碧。池台竹树三亩馀，至今人道江家宅。——唐代·刘禹锡《金陵五题·并序》
96  金风荡初节，玉露凋晚林。此夕穷涂士，郁陶伤寸心。野平葭苇合，村荒藜藿深。眺听良多感，徙倚独沾襟。沾襟何所为，怅然怀古意。秦俗犹未平，汉道将何冀。樊哙市井徒，萧何刀笔吏。一朝时运会，千古传名谥。寄言世上雄，虚生真可愧。——隋代·李密《淮阳感秋》
97  直如朱丝绳，清如玉壶冰。何惭宿昔意，猜恨坐相仍。人情贱恩旧，世义逐衰兴。毫发一为瑕，丘山不可胜。食苗实硕鼠，点白信苍蝇。凫鹄远成美，薪刍前见凌。申黜褒女进，班去赵姬升。周王日沦惑，汉帝益嗟称。心赏犹难恃，貌恭岂易凭。古来共如此，非君独抚膺。——南北朝·鲍照《代白头吟》
98  东南第一名州，西湖自古多佳丽。临堤台榭，画船楼阁，游人歌吹。十里荷花，三秋桂子，四山晴翠。使百年南渡，一时豪杰，都忘却、平生志。可惜天旋时异，藉何人、雪当年耻？登临形胜，感伤今古，发挥英气。力士推山，天吴移水，作农桑地。借钱塘潮汐，为君洗尽，岳将军泪！——宋代·陈德武《水龙吟·西湖怀古》
99  曾于青史见遗文，今日飘蓬过此坟。词客有灵应识我，霸才无主独怜君。石麟埋没藏春草，铜雀荒凉对暮云。莫怪临风倍惆怅，欲将书剑学从军。——唐代·温庭筠《过陈琳墓》
100  柳岸风来影渐疏，使君家似野人居。云容水态还堪赏，啸志歌怀亦自如。雨暗残灯棋散后，酒醒孤枕雁来初。可怜赤壁争雄渡，唯有蓑翁坐钓鱼。——唐代·杜牧《齐安郡晚秋》
101  上吞巴汉控潇湘，怒似连山静镜光。魏帝缝囊真戏剧，苻坚投棰更荒唐。千秋钓舸歌明月，万里沙鸥弄夕阳。范蠡清尘何寂寞，好风唯属往来商。——唐代·杜牧《西江怀古》
102  苍苍金陵月，空悬帝王州。天文列宿在，霸业大江流。绿水绝驰道，青松摧古丘。台倾鳷鹊观，宫没凤凰楼。别殿悲清暑，芳园罢乐游。一闻歌玉树，萧瑟后庭秋。——唐代·李白《月夜金陵怀古》
103  襄阳太守沉碑意，身后身前几年事。湘江千岁未为陵，水底鱼龙应识字。——唐代·鲍溶《襄阳怀古》
104  北湖南埭水漫漫，一片降旗百尺竿。三百年间同晓梦，钟山何处有龙盘。——唐代·李商隐《咏史二首·其一》
105  碧溪留我武关东，一笑怀王迹自穷。郑袖娇娆酣似醉，屈原憔悴去如蓬。山樯谷堑依然在，弱吐强吞尽已空。今日圣神家四海，戍旗长卷夕阳中。——唐代·杜牧《题武关》
106  牛首开天阙，龙岗抱帝宫。六朝春草里，万井落花中。访旧乌衣少，听歌玉树空。如何亡国恨，尽在大江东！——清代·屈大均《秣陵》
107  辇毂繁华事可伤，师师垂老过湖湘。缕衣檀板无颜色，一曲当时动帝王。——宋代·刘子翚《汴京纪事》
108  公主当年欲占春，故将台榭押城闉。欲知前面花多少，直到南山不属人。——唐代·韩愈《游太平公主山庄》
109  贾谊三年谪，班超万里侯。何如牵白犊，饮水对清流。——唐代·李白《田园言怀》
110  辇路江枫暗，宫庭野草春。伤心庾开府，老作北朝臣。——唐代·司空曙《金陵怀古》
111  乘运应须宅八荒，男儿安在恋池隍。 君王自起新丰后，项羽何曾在故乡。——唐代·李商隐《题汉祖庙》
112  铁马云雕久绝尘，柳营高压汉营春。天清杀气屯关右，夜半妖星照渭滨。下国卧龙空寤主，中原逐鹿不由人。象床锦帐无言语，从此谯周是老臣。——唐代·温庭筠《过五丈原》
113  北望燕云不尽头，大江东去水悠悠。夕阳一片寒鸦外，目断东南四百州。——宋代·汪元量《湖州歌·其六》
114  英雄立马起沙陀，奈此朱梁跋扈何。只手难扶唐社稷，连城犹拥晋山河。风云帐下奇儿在，鼓角灯前老泪多。萧瑟三垂冈下路，至今人唱《百年歌》。——清代·严遂成《三垂冈》
115  在昔闻南亩，当年竟未践。屡空既有人，春兴岂自免。夙晨装吾驾，启涂情己缅。鸟弄欢新节，泠风送馀善。寒竹被荒蹊，地为罕人远；是以植杖翁，悠然不复返。即理愧通识，所保讵乃浅。先师有遗训，忧道不忧贫。瞻望邈难逮，转欲志长勤。秉耒欢时务，解颜劝农人。平畴交远风，良苗亦怀新。虽未量岁功，既事多所欣。耕种有时息，行者无问津。日入相与归，壶浆劳近邻。长吟掩柴门，聊为陇亩民。——魏晋·陶渊明《癸卯岁始春怀古田舍二首》
116  惠远祠前晋溪水，翠叶银花清见底。水上西山如挂屏，郁郁苍苍三十里。中原北门形势雄，想见城阙云烟中。望川亭上阅今古，但有麦浪摇春风。君不见，系舟山头龙角秃，白塔一摧城覆没。薛王出降民不降，屋瓦乱飞如箭镞。汾流决入大夏门，府治移著唐明村。只从巨屏失光彩，河洛几度风烟昏。东阙苍龙西玉虎，金雀觚棱上云雨。不论民居与官府，仙佛所庐余百所。鬼役天才千万古，争教一炬成焦土。至今父老哭向天，死恨河南往来苦。南人鬼巫好禨祥，万夫畚锸开连岗。官街十字改丁字，钉破并州渠亦亡。几时却到承平了，重看官家筑晋阳。——金朝·元好问《过晋阳故城书事》
117  君不见魏武草创争天禄，群雄睚毗相驰逐。昼携壮士破坚阵，夜接词人赋华屋。都邑缭绕西山阳，桑榆汗漫漳河曲。城郭为墟人代改，但见西园明月在。邺旁高冢多贵臣，蛾眉曼睩共灰尘。试上铜台歌舞处，惟有秋风愁杀人。——唐代·张说《邺都引》
118  昨夜巫山下，猿声梦里长。桃花飞绿水，三月下瞿塘。雨色风吹去，南行拂楚王。高丘怀宋玉，访古一沾裳。——唐代·李白《宿巫山下》
119  湘波如泪色漻漻，楚厉迷魂逐恨遥。枫树夜猿愁自断，女萝山鬼语相邀。空归腐败犹难复，更困腥臊岂易招？但使故乡三户在，彩丝谁惜惧长蛟。——唐代·李商隐《楚宫》
120  燕秦不两立，太子已为虞。千金奉短计，匕首荆卿趋。穷年徇所欲，兵势且见屠。微言激幽愤，怒目辞燕都。朔风动易水，挥爵前长驱。函首致宿怨，献田开版图。炯然耀电光，掌握罔正夫。造端何其锐，临事竟趑趄。长虹吐白日，仓卒反受诛。按剑赫凭怒，风雷助号呼。慈父断子首，狂走无容躯。夷城芟七族，台观皆焚污。始期忧患弭，卒动灾祸枢。秦皇本诈力，事与桓公殊。奈何效曹子，实谓勇且愚。世传故多谬，太史征无且。——唐代·柳宗元《咏荆轲》
121  昔闻李供奉，长啸独登楼。此地一垂顾，高名百代留。白云海色曙，明月天门秋。欲觅重来者，潺湲济水流。——明代·王世贞《登太白楼》
122  远接商周祚最长，北盟齐晋势争强。章华歌舞终萧瑟，云梦风烟旧莽苍。草合故宫惟雁起，盗穿荒冢有狐藏。离骚未尽灵均恨，志士千秋泪满裳。荆州十月早梅春，徂岁真同下阪轮。天地何心穷壮士，江湖从古著羁臣。淋漓痛饮长亭暮，慷慨悲歌白发新。欲吊章华无处问，废城霜露湿荆榛。——宋代·陆游《哀郢二首》
123  璇室群酣夜，璜溪独钓时。浮云看富贵，流水淡须眉。偶应非熊兆，尊为帝者师。轩裳如固有，千载起人思。——明代·刘基《题太公钓渭图》
124  中原草草失承平，戍火胡尘到两京。扈跸老臣身万里，天寒来此听江声！——宋代·陆游《龙兴寺吊少陵先生寓居》
125  旅客三秋至，层城四望开。楚山横地出，汉水接天回。冠盖非新里，章华即旧台。习池风景异，归路满尘埃。——唐代·杜审言《登襄阳城》
126  白马金鞍从武皇，旌旗十万宿长杨。楼头小妇鸣筝坐，遥见飞尘入建章。驰道杨花满御沟，红妆缦绾上青楼。金章紫绶千馀骑，夫婿朝回初拜侯。——唐代·王昌龄《青楼曲二首》
127  皇矣上帝，临下有赫。监观四方，求民之莫。维此二国，其政不获。维彼四国，爰究爰度。上帝耆之，憎其式廓。乃眷西顾，此维与宅。作之屏之，其菑其翳。修之平之，其灌其栵。启之辟之，其柽其椐。攘之剔之，其檿其柘。帝迁明德，串夷载路。天立厥配，受命既固。帝省其山，柞棫斯拔，松柏斯兑。帝作邦作对，自大伯王季。维此王季，因心则友。则友其兄，则笃其庆，载锡之光。受禄无丧，奄有四方。维此王季，帝度其心。貊其德音，其德克明。克明克类，克长克君。王此大邦，克顺克比。比于文王，其德靡悔。既受帝祉，施于孙子。帝谓文王：无然畔援，无然歆羡，诞先登于岸。密人不恭，敢距大邦，侵阮徂共。王赫斯怒，爰整其旅，以按徂旅。以笃于周祜，以对于天下。依其在京，侵自阮疆。陟我高冈，无矢我陵。我陵我阿，无饮我泉，我泉我池。度其鲜原，居岐之阳，在渭之将。万邦之方，下民之王。帝谓文王：予怀明德，不大声以色，不长夏以革。不识不知，顺帝之则。帝谓文王：訽尔仇方，同尔弟兄。以尔钩援，与尔临冲，以伐崇墉。临冲闲闲，崇墉言言。执讯连连，攸馘安安。是类是禡，是致是附，四方以无侮。临冲茀茀，崇墉仡仡。是伐是肆，是绝是忽。四方以无拂。——先秦·佚名《皇矣》
128  君不见昔日西京全盛时，汾阴后土亲祭祀。斋宫宿寝设储供，撞钟鸣鼓树羽旂。汉家五叶才且雄，宾延万灵朝九戎。柏梁赋诗高宴罢，诏书法驾幸河东。河东太守亲扫除，奉迎至尊导鸾舆。五营夹道列容卫，三河纵观空里闾。回旌驻跸降灵场，焚香奠醑邀百祥。金鼎发色正焜煌，灵祗炜烨摅景光。埋玉陈牲礼神毕，举麾上马乘舆出。彼汾之曲嘉可游，木兰为楫桂为舟。櫂歌微吟彩鹢浮，箫鼓哀鸣白云秋。欢娱宴洽赐群后，家家复除户牛酒。声明动天乐无有，千秋万岁南山寿。自从天子向秦关，玉辇金车不复还。珠帘羽扇长寂寞，鼎湖龙髯安可攀。千龄人事一朝空，四海为家此路穷。豪雄意气今何在，坛场宫馆尽蒿蓬。路逢故老长叹息，世事回环不可测。昔时青楼对歌舞，今日黄埃聚荆棘。山川满目泪沾衣，富贵荣华能几时？不见只今汾水上，唯有年年秋雁飞。——唐代·李峤《汾阴行》
129  访古登岘首，凭高眺襄中。天清远峰出，水落寒沙空。弄珠见游女，醉酒怀山公。感叹发秋兴，长松鸣夜风。——唐代·李白《岘山怀古》
130  秦鹿奔野草，逐之若飞蓬。项王气盖世，紫电明双瞳。呼吸八千人，横行起江东。赤精斩白帝，叱咤入关中。两龙不并跃，五纬与天同。楚灭无英图，汉兴有成功。按剑清八极，归酣歌大风。伊昔临广武，连兵决雌雄。分我一杯羹，太皇乃汝翁。战争有古迹，壁垒颓层穹。猛虎啸洞壑，饥鹰鸣秋空。翔云列晓阵，杀气赫长虹。拨乱属豪圣，俗儒安可通。沉湎呼竖子，狂言非至公。抚掌黄河曲，嗤嗤阮嗣宗。——唐代·李白《登广武古战场怀古》
131  宫馆余基辍棹过，黍苗无限独悲歌。荒台麋鹿争新草，空苑岛凫占浅莎。吴岫雨来虚槛冷，楚江风急远帆多。可怜国破忠臣死，日月东流生白波。——唐代·许浑《姑苏怀古》
132  景阳宫井剩堪悲，不尽龙鸾誓死期。 肠断吴王宫外水，浊泥犹得葬西施。——唐代·李商隐《景阳井》
133  七国三边未到忧，十三身袭富平侯。不收金弹抛林外，却惜银床在井头。彩树转灯珠错落，绣檀回枕玉雕锼。当关不报侵晨客，新得佳人字莫愁。——唐代·李商隐《富平少侯》
134  铜铸金镛振纪纲，声传海外播戎羌。马援自是功劳大，铁笛无烦说子房。——清代·曹雪芹《交趾怀古》
135  香径长洲尽棘丛，奢云艳雨只悲风。 吴王事事须亡国，未必西施胜六宫。——唐代·陆龟蒙《吴宫怀古》
136  汴水东流无限春，隋家宫阙已成尘。行人莫上长堤望，风起杨花愁杀人。——唐代·李益《汴河曲》
137  先君怀圣德，灵庙肃神心。草合人踪断，尘浓鸟迹深。流沙丹灶灭，关路紫烟沉。独伤千载后，空余松柏林。——唐代·李白《谒老君庙》
138  晋家南渡日，此地旧长安。地即帝王宅，山为龙虎盘。金陵空壮观，天堑净波澜。醉客回桡去，吴歌且自欢。地拥金陵势，城回江水流。当时百万户，夹道起朱楼。亡国生春草，王宫没古丘。空余后湖月，波上对瀛州。六代兴亡国，三杯为尔歌。苑方秦地少，山似洛阳多。古殿吴花草，深宫晋绮罗。并随人事灭，东逝与沧波。——唐代·李白《金陵三首》
139  金凤邻铜雀，漳河望邺城。君王无处所，台榭若平生。舞席纷何就，歌梁俨未倾。西陵松槚冷，谁见绮罗情。妾本深宫妓，层城闭九重。君王欢爱尽，歌舞为谁容。锦衾不复襞，罗衣谁再缝。高台西北望，流涕向青松。——唐代·王勃《铜雀妓二首》
140  露气寒光集，微阳下楚丘。猿啼洞庭树，人在木兰舟。 广泽生明月，苍山夹乱流。云中君不降，竟夕自悲秋。 惊鸟去无际，寒蛩鸣我傍。芦洲生早雾，兰隰下微霜。 列宿分穷野，空流注大荒。看山候明月，聊自整云装。 野风吹蕙带，骤雨滴兰桡。屈宋魂冥寞，江山思寂寥。 阴霓侵晚景，海树入回潮。欲折寒芳荐，明神讵可招。——唐代·马戴《楚江怀古三首》
141  汉家天马出蒲梢，苜蓿榴花遍近郊。内苑只知含凤觜，属车无复插鸡翘。玉桃偷得怜方朔，金屋修成贮阿娇。谁料苏卿老归国，茂陵松柏雨萧萧。——唐代·李商隐《茂陵》
142  年来肠断秣陵舟，梦绕秦淮水上楼。十日雨丝风片里，浓春艳景似残秋。——清代·王士祯《秦淮杂诗二十首·其一》
143  千尺盘桓到上方，云居萧索实堪伤。赵州关外秋风冷，佛印桥头夜月凉。唐宋碑题文字古，苏黄翰墨藓苔苍。最怜清净金仙地，返作豪门放牧场。——明代·真可《游云居怀古》
144  穗帷飘井干，樽酒若平生。郁郁西陵树，讵闻歌吹声。芳襟染泪迹，婵媛空复情。玉座犹寂寞，况乃妾身轻。——南北朝·谢朓《同谢谘议咏铜雀台》
145  子房未虎啸，破产不为家。沧海得壮士，椎秦博浪沙。报韩虽不成，天地皆振动。潜匿游下邳，岂曰非智勇？我来圯桥上，怀古钦英风。唯见碧流水，曾无黄石公。叹息此人去，萧条徐泗空。——唐代·李白《经下邳圯桥怀张子房》
146  白杨十字巷，北夹湖沟道。不见吴时人，空生唐年草。天地有反覆，宫城尽倾倒。六帝馀古丘，樵苏泣遗老。——唐代·李白《金陵白杨十字巷》
147  古城莽苍饶荆榛，驱马荒城愁杀人，魏王宫观尽禾黍，信陵宾客随灰尘。忆昨雄都旧朝市，轩车照耀歌钟起，军容带甲三十万，国步连营一千里。全盛须臾哪可论，高台曲池无复存，遗墟但见狐狸迹，古地空余草木根。暮天摇落伤怀抱，抚剑悲歌对秋草，侠客犹传朱亥名，行人尚识夷门道。白璧黄金万户侯，宝刀骏马填山丘，年代凄凉不可问，往来唯见水东流。——唐代·高适《古大梁行》
148  日落征途远，怅然临古城。颓墉寒雀集，荒堞晚乌惊。萧森灌木上，迢递孤烟生。霞景焕余照，露气澄晚清。秋风转摇落，此志安可平！——唐代·李百药《秋晚登古城》
149  日落沧江晚，停桡问土风。城临巴子国，台没汉王宫。荒服仍周甸，深山尚禹功。岩悬青壁断，地险碧流通。古木生云际，归帆出雾中。川途去无限，客思坐何穷。——唐代·陈子昂《白帝城怀古》
150  缅想咸阳事可嗟，楚歌哀怨思无涯。八千子弟归何处？万里鸿沟属汉家。弓断阵前争日月，血流垓下定龙蛇。拔山力尽乌江水，今古悠悠空浪花。——唐代·栖一《垓下怀古》
151  朝云乱人目，帝女湘川宿。折菡巫山下，采荇洞庭腹。故以轻薄好，千里命舻舳。何事非相思，江上葳蕤竹。——南北朝·吴均《登二妃庙》
152  游湘有余怨，岂是圣人心。竹路猿啼古，祠宫蔓草深。素风传旧俗，异迹闭荒林。巡狩去不返，烟云怨至今。——两汉·刘熊渠《舜庙怀古》
153  云旗庙貌拜行人，功罪千秋问鬼神。剑舞鸿门能赦汉，船沉巨鹿竟亡秦。范增一去无谋主，韩信原来是逐臣。江上楚歌最哀怨，招魂不独为灵均。——清代·严遂成《乌江项王庙》
154  大树无枝向北风，十年遗恨泣英雄。班师诏已来三殿，射虏书犹说两宫。每忆上方谁请剑，空嗟高庙自藏弓。栖霞岭上今回首，不见诸陵白露中。——明代·高启《吊岳王墓》
155  湘江曾闻有浯溪，片帆今挂湘东西。上摩石崖与天齐，江头落日云凄凄。山昏雨暗哀猿啸，步入烟萝转深峭。元颜千古迹不朽，星斗蛟龙两奇妙。中兴当时颂大唐，大唐家国天为昌。妖环忽见诚非祥，土花失色急寿王。明皇父子紊大纲，从此晏朝耽色荒。天下黎庶暗罹殃，击损梧桐按霓裳。谁知鼙鼓动渔阳？肃宗灵武何仓皇？回来张后年初芳，前杨后李真匪良。养以天下理所常，胡为南内成凄凉。三千宫女为谁妆？空遗两鬓愁秋霜。千载父子堪悲伤，修身齐家肇明皇。后来历历事愈彰，源流有自咎谁当。岂惟当时留锦囊，至今人说马嵬坡下尘土香。——宋代·杨万里《浯溪摩崖怀古》
156  农臣何所怨，乃欲干人主。不识天地心，徒然怨风雨。将论草木患，欲说昆虫苦。巡回宫阙傍，其意无由吐。一朝哭都市，泪尽归田亩。谣颂若采之，此言当可取。——唐代·元结《农臣怨》
157  朝登百丈峰，遥望燕支道。汉垒青冥间，胡天白如扫。忆昔霍将军，连年此征讨。匈奴终不灭，寒山徒草草。唯见鸿雁飞，令人伤怀抱。晋武轻后事，惠皇终已昏。豺狼塞瀍洛，胡羯争乾坤。四海如鼎沸，五原徒自尊。而今白庭路，犹对青阳门。朝市不足问，君臣随草根。——唐代·高适《登百丈峰二首》
158  我行至商洛，幽独访神仙。园绮复安在？云萝尚宛然。荒凉千古迹，芜没四坟连。伊昔炼金鼎，何年闭玉泉？陇寒惟有月，松古渐无烟。木魅风号去，山精雨啸旋。紫芝高咏罢，青史旧名传。今日并如此，哀哉信可怜。——唐代·李白《过四皓墓》
159  清晓因兴来，乘流越江岘。沙禽近方识，浦树遥莫辨。 渐至鹿门山，山明翠微浅。岩潭多屈曲，舟楫屡回转。 昔闻庞德公，采药遂不返。金涧饵芝朮，石床卧苔藓。 纷吾感耆旧，结揽事攀践。隐迹今尚存，高风邈已远。 白云何时去，丹桂空偃蹇。探讨意未穷，回艇夕阳晚。——唐代·孟浩然《登鹿门山怀古》
160  艳骨已成兰麝土，宫墙依旧压层崖。弩台雨坏逢金镞，香径泥销露玉钗。砚沼只留溪鸟浴，屟廊空信野花埋。姑苏麋鹿真闲事，须为当时一怆怀。——唐代·皮日休《馆娃宫怀古》
161  特统精兵御上游，笳吹先遁惊若鸥。扬州空把残旗耀，赢得舟中骂不休。——清代·王绪《丁洲怀古》
162  粤峤犹存拜汉台，东南半壁望中开。命归亭长占王业，人起炎方见霸才。日月行空从地转，蛟龙入海卷潮回。山川自古雄图在，槛外时闻绕电雷！——清代·廖燕《粤王台怀古》
163  武皇去金阁，英威长寂寞。雄剑顿无光，杂佩亦销烁。秋至明月圆，风伤白露落。清夜何湛湛，孤烛映兰幕。抚影怆无从，惟怀忧不薄。瑶色行应罢，红芳几为乐？徒登歌舞台，终成蝼蚁郭！——南北朝·江淹《铜爵妓》
164  圣人不利己，忧济在元元。黄屋非尧意，瑶台安可论？吾闻西方化，清净道弥敦。奈何穷金玉，雕刻以为尊？云构山林尽，瑶图珠翠烦。鬼工尚未可，人力安能存？夸愚适增累，矜智道逾昏。——唐代·陈子昂《感遇诗三十八首·其十九》
165  拥旄为汉将，汗马出长城。长城地势险，万里与云平。凉秋八九月，虏骑入幽并。飞狐白日晚，瀚海愁云生。羽书时断绝，刁斗昼夜惊。乘墉挥宝剑，蔽日引高旍。云屯七萃士，鱼丽六郡兵。胡笳关下思，羌笛陇头鸣。骨都先自詟，日逐次亡精。玉门罢斥候，甲第始修营。位登万庾积，功立百行成。天长地自久，人道有亏盈。未穷激楚乐，已见高台倾。当令麟阁上，千载有雄名！——南北朝·虞羲《咏霍将军北伐》
166  一笑无秦帝，飘然向海东。谁能排大难？不屑计奇功。古戍三秋雁，高台万木风。从来天下士，只在布衣中。——清代·屈大均《鲁连台》
167  古坟零落野花春，闻说中郎有后身。 今日爱才非昔日，莫抛心力作词人。——唐代·温庭筠《蔡中郎坟》
168  石头巉岩如虎踞，凌波欲过沧江去。钟山龙盘走势来，秀色横分历阳树。四十馀帝三百秋，功名事迹随东流。白马金鞍谁家子，吹唇虎啸凤凰楼。金陵昔时何壮哉！席卷英豪天下来。冠盖散为烟雾尽，金舆玉座成寒灰。扣剑悲吟空咄嗟，梁陈白骨乱如麻。天子龙沉景阳井，谁歌玉树后庭花。此地伤心不能道，目下离离长春草。送尔长江万里心，他年来访南山老。——唐代·李白《金陵歌送别范宣》
169  湘江斑竹枝，锦翅鹧鸪飞。处处湘云合，郎从何处归？——唐代·李益《鹧鸪词》
170  客心悲暮序，登墉瞰平陆。林泽窅芊绵，山川郁重复。王公资设险，名都拒江隩。方城次北门，溟海穷南服。长策挫吴豕，雄图竞周鹿。万乘重沮漳，九鼎轻伊谷。大蒐云梦掩，壮观章华筑。人世更盛衰，吉凶良倚伏。遽见邻交断，仍睹贤臣逐。南风忽不尽，西师日侵蹙。运圮属驰驱，时屯恣敲扑。莫救夷陵火，无复秦庭哭。鄢郢遂丘墟，风尘俄惨黩。狐兔时游戏，霜露日沾沐。钓者故池平，神台尘宇覆。阵云埋夏首，穷阴惨荒谷。怅矣舟壑迁，悲哉年祀倏。虽异三春望，终伤千里目。——唐代·李百药《郢城怀古》
171  化城若化出，金榜天宫开。疑是海上云，飞空结楼台。升公湖上秀，粲然有辩才。济人不利己，立俗无嫌猜。了见水中月，青莲出尘埃。闲居清风亭，左右清风来。当暑阴广殿，太阳为徘徊。茗酌待幽客，珍盘荐雕梅。飞文何洒落，万象为之摧。季父拥鸣琴，德声布云雷。虽游道林室，亦举陶潜杯。清乐动诸天，长松自吟哀。留欢若可尽，劫石乃成灰。——唐代·李白《陪族叔当涂宰游化城寺升公清风亭》
172  钟山抱金陵，霸气昔腾发。天开帝王居，海色照宫阙。群峰如逐鹿，奔走相驰突。江水九道来，云端遥明没。时迁大运去，龙虎势休歇。我来属天清，登览穷楚越。吾宗挺禅伯，特秀鸾凤骨。众星罗青天，明者独有月。冥居顺生理，草木不剪伐。烟窗引蔷薇，石壁老野蕨。吴风谢安屐，白足傲履袜。几宿一下山，萧然忘干谒。谈经演金偈，降鹤舞海雪。时闻天香来，了与世事绝。佳游不可得，春风惜远别。赋诗留岩屏，千载庶不灭。——唐代·李白《登梅冈望金陵赠族侄高座寺僧中孚》
173  谢公之彭蠡，因此游松门。余方窥石镜，兼得穷江源。将欲继风雅，岂徒清心魂。前赏逾所见，后来道空存。况属临泛美，而无洲诸喧。漾水向东去，漳流直南奔。空濛三川夕，回合千里昏。青桂隐遥月，绿枫鸣愁猿。水碧或可采，金精秘莫论。吾将学仙去，冀与琴高言。——唐代·李白《入彭蠡经松门观石镜缅怀谢康乐题诗书游览之志》
174  下马登邺城，城空复何见。东风吹野火，暮入飞云殿。城隅南对望陵台，漳水东流不复回。武帝宫中人去尽，年年春色为谁来。——唐代·岑参《登古邺城》
175  徒把金戈挽落晖，南冠无奈北风吹。子房本为韩仇出，诸葛宁知汉祚移。云暗鼎湖龙去远，月明华表鹤归迟。不须更上新亭望，大不如前洒泪时。——元代·虞集《挽文丞相》
176  骠骑非无势，少卿终不去。世道剧颓波，我心如砥柱。贾生明王道，卫绾工车戏。同遇汉文时，何人居贵位。——唐代·刘禹锡《咏史二首》
177  穆王八骏天马驹，后人爱之写为图。背如龙兮颈如象，骨竦筋高脂肉壮。日行万里速如飞，穆王独乘何所之？四荒八极踏欲遍，三十二蹄无歇时。属车轴折趁不及，黄屋草生弃若遗。瑶池西赴王母宴，七庙经年不亲荐。璧台南与盛姬游，明堂不复朝诸侯。《白云》《黄竹》歌声动，一人荒乐万人愁。周从后稷至文武，积德累功世勤苦。岂知才及四代孙，心轻王业如灰土。由来尤物不在大，能荡君心则为害。文帝却之不肯乘，千里马去汉道兴。穆王得之不为戒，八骏驹来周室坏。至今此物世称珍，不知房星之精下为怪。八骏图，君莫爱。——唐代·白居易《八骏图》
178  席帽聊萧，偶经过、信陵祠下。正满目、荒台败叶，东京客舍。九月惊风将落帽，半廊细雨时飘瓦。桕初红、偏向坏墙边，离披打。今古事，堪悲诧；身世恨，从牵惹。倘君而仍在，定怜余也。我讵不如毛薛辈，君宁甘与原尝亚。叹侯嬴、老泪苦无多，如铅泻。——清代·陈维崧《满江红·秋日经信陵君祠》
179  三章既沛秦川雨，入关又纵阿房炬，汉王真龙项王虎。玉玦三提王不语，鼎上杯羹弃翁姥，项王真龙汉王鼠。垓下美人泣楚歌，定陶美人泣楚舞，真龙亦鼠虎亦鼠。——明代·王象春《书项王庙壁》
180  隋季穷兵复浚川，自为猛虎可周旋。锦帆东去不归日，汴水西来无尽年。本欲山河传百二，谁知钟鼎已三千。那堪重问江都事，回望空悲绿树烟。——唐代·张祜《隋堤怀古》
181  佳人自鞚玉花骢，翩如惊燕蹋飞龙。金鞭争道宝钗落，何人先入明光宫。宫中羯鼓催花柳，玉奴弦索花奴手。坐中八姨真贵人，走马来看不动尘。明眸皓齿谁复见，只有丹青余泪痕。人间俯仰成今古，吴公台下雷塘路。当时亦笑张丽华，不知门外韩擒虎。——宋代·苏轼《虢国夫人夜游图》
182  春风吹船著吾溪，扶藜上读《中兴碑》。平生半世看墨本，摩挲石刻鬓成丝。明皇不作苞桑计，颠倒四海由禄儿。九庙不守乘舆西，万官已作鸟择栖。抚军监国太子事，何乃趣取大物为？事有至难天幸耳，上皇蹰蹐还京师。内间张后色可否？外间李父颐指挥。南内凄凉几苟活，高将军去事尤危。臣结春秋二三策，臣甫杜鹃再拜诗。安知忠臣痛至骨，世上但赏琼琚词。同来野僧六七辈，亦有文士相追随。断崖苍藓对立久，冻雨为洗前朝悲。——宋代·黄庭坚《书摩崖碑后》
183  淮阴北面师广武，其气岂只吞项羽。君得李佑不肯诛。便知元济在掌股。羊公德行化悍夫，卧鼓不战良骄吴。公方沉鸷诸将底，又笑元济无头颅。雪中行师等儿戏，夜取蔡州藏袖底。远人信宿犹未知，大类西平击朱泚。锦袍玉带仍父风，拄颐长剑大梁公。君看齁橐见丞相，此意与天相始终。——宋代·惠洪《题李愬画像》
184  昔在零陵厌，神器若无依。逐兔争先捷，掎鹿竞因机。呼吸开伯道，叱咤掩江畿。豹变分奇略，虎视肃戎威。长蛇衄巴汉，骥马绝淮淝。交战无内御，重门岂外扉。成功举已弃，凶德愎而违。水龙忽东骛，青盖乃西归。朅来已永久，年代嗳微微。苔石疑文字，荆坟失是非。山莺空曙响，陇月自秋晖。银海终无浪，金凫会不飞。阒寂今如此，望望沾人衣。——南北朝·何逊《行经孙氏陵》
185  清于池水净于苔，会府潭潭暂作台。夜月半庭人未宿，春云满眼杏将开。榆关道路犹堪走，麟阁功勋岂易陪。莫信蓬莱相离远，塞鸿多自日边来。——明代·石玠《行台闲咏》
186  平远江山极目回，古祠漠漠背城开。莫嫌举世无知己，未有庸人不忌才。放逐肯消亡国恨？岁时犹动楚人哀！湘兰沅芷年年绿，想见吟魂自往来。——清代·查慎行《三闾祠》
187  广陵城里昔繁华，炀帝行宫接紫霞。玉树歌残犹有曲，锦帆归去已无家。楼台处处迷芳草，风雨年年怨落花。最是多情汴堤柳，春来依旧带栖鸦！——明代·曾棨《维扬怀古》
188  肃肃我祖，国自豕韦，黼衣朱绂，四牡龙旂。彤弓斯征，抚宁遐荒，总齐群邦，以翼大商，迭披大彭，勋绩惟光。至于有周，历世会同。王赧听谮，实绝我邦。我邦既绝，厥政斯逸，赏罚之行，非由王室。庶尹群后，靡扶靡卫，五服崩离，宗周以队。我祖斯微，迁于彭城，在予小子，勤诶厥生，厄此嫚秦，耒耜以耕。悠悠嫚秦，上天不宁，乃眷南顾，授汉于京。于赫有汉，四方是征，靡适不怀，万国逌平。乃命厥弟，建侯于楚，俾我小臣，惟傅是辅。兢兢元王，恭俭净一，惠此黎民，纳彼辅弼。飨国渐世，垂烈于后，乃及夷王，克奉厥绪。咨命不永，唯王统祀，左右陪臣，此惟皇士。如何我王，不思守保，不惟履冰，以继祖考！邦事是废，逸游是娱，犬马繇繇，是放是驱。务彼鸟兽，忽此稼苗，烝民以匮，我王以愉。所弘非德，所亲非悛，唯囿是恢，唯谀是信。睮々谄夫，咢咢黄发，如何我王，曾不是察！既藐下臣，追欲从逸，嫚彼显祖，轻兹削黜。嗟嗟我王，汉之睦亲，曾不夙夜，以休令闻！穆穆天子，临尔下土，明明群司，执宪靡顾。正遐由近，殆其怙兹，嗟嗟我王，曷不此思！非思非鉴，嗣其罔则，弥弥其失，岌岌其国。致冰匪霜，致队靡嫚，瞻惟我王，昔靡不练。兴国救颠，孰违悔过，追思黄发，秦缪以霸。岁月其徂，年其逮耇，于昔君子，庶显于后。我王如何，曾不斯觉！黄发不近，胡不时监！——两汉·韦孟《讽谏诗》
189  四弦才罢醉蛮奴，醽醁馀香在翠炉。夜半醒来红蜡短，一枝寒泪作珊瑚。——唐代·皮日休《春夕酒醒》
190  暮春别乡树，晚景低津楼，伯夷在首阳，欲往无轻舟。遂登关城望，下见洪河流，自从巨灵开，流血千万秋。行行潘生赋，赫赫曹公谋，川上多往事，凄凉满空洲。——唐代·岑参《东归晚次潼关怀古》
191  朝登北湖亭，遥望瓦屋山。天清白露下，始觉秋风还。游子托主人，仰观眉睫间。目色送飞鸿，邈然不可攀。长吁相劝勉，何事来吴关？闻有贞义女，振穷溧水湾。清光了在眼，白日如披颜。高坟五六墩，崒兀栖猛虎。遗迹翳九泉，芳名动千古。子胥昔乞食，此女倾壶浆。运开展宿愤，入楚鞭平王。凛冽天地间，闻名若怀霜。壮夫或未达，十步九太行。与君拂衣去，万里同翱翔。——唐代·李白《游溧阳北湖亭望瓦屋山怀古赠同旅》
192  敬亭一回首，目尽天南端。仙者五六人，常闻此游盘。溪流琴高水，石耸麻姑坛。白龙降陵阳，黄鹤呼子安。羽化骑日月，云行翼鸳鸾。下视宇宙间，四溟皆波澜。汰绝目下事，从之复何难？百岁落半途，前期浩漫漫。强食不成味，清晨起长叹。愿随子明去，炼火烧金丹。——唐代·李白《登敬亭山南望怀古赠窦主簿》
193  清景南楼夜，风流在武昌。庾公爱秋月，乘兴坐胡床。龙笛吟寒水，天河落晓霜。我心还不浅，怀古醉馀觞。——唐代·李白《陪宋中丞武昌夜饮怀古》
194  霸越亡吴计已行，论功何物赏倾城？西施亦有弓藏惧，不独鸱夷变姓名。——清代·吴伟业《一舸》
195  寒沙四面平，飞雪千里惊。风断阴山树，雾失交河城。朝驱左贤阵，夜薄休屠营。昔事前军幕，今逐嫖姚兵。失道刑既重，迟留法未轻。所赖今天子，汉道日休明。——南北朝·范云《效古诗》
196  亢龙宾天群龙战，潜龙跃出飞龙现。白衣苍狗等浮云，处处从龙作宫殿。东南半壁燕处堂，正统未亡垂一线。百日朝廷沸似汤，十郡山河去如电。高帝子孙隆准公，身殉社稷无牵恋。粤秀峰头望帝魂，直与煤山相后先。当时藁葬汉台东，三尺荒陵枕郊甸。四坟角立不知名，云是诸王殉国彦。左瞻右顾冢垒垒，万古一丘无贵贱。年年风雨暗清明，陌上行人泪如溅。寻思往事问重泉，笑折山花当九献。怅望钟山春草深，谁人更与除坛墠！——清代·成鹫《仙城寒食歌·绍武陵》
197  潇湘连汨罗，复对九嶷河。浪势屈原冢，竹声渔父歌。地荒征骑少，天暖浴禽多。脉脉东流水，古今同奈何。——唐代·清江《湘川怀古》
198  绮閤飘香下太湖，乱兵侵晓上姑苏。 越王大有堪羞处，只把西施赚得吴。 郑妲无言下玉墀，夜来飞箭满罘罳。越王定指高台笑，却见当时金镂楣。 半夜娃宫作战场，血腥犹杂宴时香。 西施不及烧残蜡，犹为君王泣数行。 素袜虽遮未掩羞，越兵犹怕伍员头。 吴王恨魄今如在，只合西施濑上游。 响屟廊中金玉步，采蘋山上绮罗身。 不知水葬今何处，溪月弯弯欲效颦。——唐代·皮日休《馆娃宫怀古五绝》
199  束带值明后，顾盼流辉光。一心在陈力，鼎列夸四方。款款效忠信，恩义皎如霜。生时亮同体，死没宁分张。壮躯闭幽隧，猛志填黄肠。殉死礼所非，况乃用其良。霸基弊不振，晋楚更张皇。疾病命固乱，魏氏言有章。从邪陷厥父，吾欲讨彼狂。——唐代·柳宗元《咏三良》
200  草露前朝事，荆茅圣主封。空传馀竹帛，永绝旧歌钟。清镜无双影，穷泉有几重。笳箫最悲处，风入九原松。——唐代·顾况《酅公合祔挽歌》
201  魏帝营八极，蚁观一祢衡。黄祖斗筲人，杀之受恶名。吴江赋鹦鹉，落笔超群英。锵锵振金玉，句句欲飞鸣。鸷鹗啄孤凤，千春伤我情。五岳起方寸，隐然讵可平。才高竟何施，寡识冒天刑。至今芳洲上，兰蕙不忍生。——唐代·李白《望鹦鹉洲怀祢衡》
202  巨积水中央，江寒出水长。沈牛答云雨，如马戒舟航。天意存倾覆，神功接混茫。干戈连解缆，行止忆垂堂。——唐代·杜甫《滟滪堆》
203  玉环妖血无人扫，渔阳马厌长安草。潼关战骨高于山，万里君王蜀中老。金戈铁马从西来，郭公凛凛英雄才。举旗为风偃为雨，洒扫九庙无尘埃。元功高名谁与纪，风雅不继骚人死。水部胸中星斗文，太师笔下龙蛇字。天遣二子传将来，高山十丈磨苍崖。谁持此碑入我室？使我一见昏眸开。百年兴废增感慨，当时数子今安在？君不见，荒凉浯水弃不收，时有游人打碑卖。——宋代·张耒《读中兴碑》
204  岁星周一纪，四过六盘山。路辟蚕丛险，人歌马足孱。时危多战垒，将猛守萧关。追溯前朝事，今来喜客闲。——清代·何福堃《途中杂咏》
1  月明星稀霜满野，毡车夜宿阴山下。汉家自失李将军，单于公然来牧马。——唐代·无名氏《胡笳曲》
2  君王不可见，芳草旧宫春。犹带罗裙色，青青向楚人。——唐代·刘长卿《春草宫怀古》
1  岐王宅里寻常见，崔九堂前几度闻。 正是江南好风景，落花时节又逢君。——唐代·杜甫《江南逢李龟年》
2  青山隐隐水迢迢，秋尽江南草未凋。二十四桥明月夜，玉人何处教吹箫？——唐代·杜牧《寄扬州韩绰判官》
3  白也诗无敌，飘然思不群。清新庾开府，俊逸鲍参军。渭北春天树，江东日暮云。何时一樽酒，重与细论文。——唐代·杜甫《春日忆李白》
4  夜来携手梦同游，晨起盈巾泪莫收。漳浦老身三度病，咸阳宿草八回秋。君埋泉下泥销骨，我寄人间雪满头。阿卫韩郎相次去，夜台茫昧得知不？——唐代·白居易《梦微之》
5  蚤是伤春梦雨天，可堪芳草更芊芊。内官初赐清明火，上相闲分白打钱。紫陌乱嘶红叱拨，绿杨高映画秋千。游人记得承平事，暗喜风光似昔年。——唐代·韦庄《长安清明》
6  我来竟何事，高卧沙丘城。城边有古树，日夕连秋声。鲁酒不可醉，齐歌空复情。思君若汶水，浩荡寄南征。——唐代·李白《沙丘城下寄杜甫》
7  临水一长啸，忽思十年初。三登甲乙第，一入承明庐。 浮生多变化，外事有盈虚。今来伴江叟，沙头坐钓鱼。——唐代·白居易《垂钓》
8  故园今夕是元宵，独向蛮村坐寂寥。赖有遗经堪作伴，喜无车马过相邀。春还草阁梅先动，月满虚庭雪未消。堂上花灯诸第集，重闱应念一身遥。去年今日卧燕台，铜鼓中宵隐地雷。月傍苑楼灯影暗，风传阁道马蹄回。炎荒万里频回首，羌笛三更谩自哀。尚忆先朝多乐事，孝皇曾为两宫开。——明代·王守仁《元夕二首》
9  独上江楼思渺然，月光如水水如天。同来望月人何处？风景依稀似去年。——唐代·赵嘏《江楼旧感》
10  霜殒芦花泪湿衣，白头无复倚柴扉。去年五月黄梅雨，曾典袈裟籴米归。——宋代·与恭《思母》
11  古庙依青嶂，行宫枕碧流。水声山色锁妆楼。往事思悠悠。云雨朝还暮，烟花春复秋。啼猿何必近孤舟。行客自多愁。——唐代·李珣《巫山一段云·古庙依青嶂》
12  今朝郡斋冷，忽念山中客。涧底束荆薪，归来煮白石。欲持一瓢酒，远慰风雨夕。落叶满空山，何处寻行迹。——唐代·韦应物《寄全椒山中道士》
13  上山采蘼芜，下山逢故夫。长跪问故夫，新人复何如？新人虽言好，未若故人姝。颜色类相似，手爪不相如。新人从门入，故人从閤去。新人工织缣，故人工织素。织缣日一匹，织素五丈余。将缣来比素，新人不如故。——两汉·佚名《上山采蘼芜》
14  破额山前碧玉流，骚人遥驻木兰舟。春风无限潇湘意，欲采蘋花不自由。——唐代·柳宗元《酬曹侍御过象县见寄》
15  昔在长安醉花柳，五侯七贵同杯酒。气岸遥凌豪士前，风流肯落他人后？夫子红颜我少年，章台走马著金鞭。文章献纳麒麟殿，歌舞淹留玳瑁筵。与君自谓长如此，宁知草动风尘起。函谷忽惊胡马来，秦宫桃李向明开。我愁远谪夜郎去，何日金鸡放赦回？——唐代·李白《流夜郎赠辛判官》
16  去年别我向何处，有人传道游江东。 谓言挂席度沧海，却来应是无长风。——唐代·李白《东鲁见狄博通》
17  野花如雪绕江城，坐见年芳忆帝京。 阊阖晓开凝碧树，曾陪鸳鹭听流莺。——唐代·韦应物《春思》
18  秋风吹木叶，还似洞庭波。常山临代郡，亭障绕黄河。心悲异方乐，肠断陇头歌。薄暮临征马，失道北山阿。——南北朝·王褒2《渡河北》
19  忆昔洛阳董糟丘，为余天津桥南造酒楼。黄金白璧买歌笑，一醉累月轻王侯。海内贤豪青云客，就中与君心莫逆。回山转海不作难，倾情倒意无所惜。我向淮南攀桂枝，君留洛北愁梦思。不忍别，还相随。相随迢迢访仙城，三十六曲水回萦。一溪初入千花明，万壑度尽松风声。银鞍金络到平地，汉东太守来相迎。紫阳之真人，邀我吹玉笙。餐霞楼上动仙乐，嘈然宛似鸾凤鸣。袖长管催欲轻举，汉东太守醉起舞。手持锦袍覆我身，我醉横眠枕其股。当筵意气凌九霄，星离雨散不终朝，分飞楚关山水遥。余既还山寻故巢，君亦归家渡渭桥。君家严君勇貔虎，作尹并州遏戎虏。五月相呼渡太行，摧轮不道羊肠苦。行来北凉岁月深，感君贵义轻黄金。琼杯绮食青玉案，使我醉饱无归心。时时出向城西曲，晋祠流水如碧玉。浮舟弄水箫鼓鸣，微波龙鳞莎草绿。兴来携妓恣经过，其若杨花似雪何！红妆欲醉宜斜日，百尺清潭写翠娥。翠娥婵娟初月辉，美人更唱舞罗衣。清风吹歌入空去，歌曲自绕行云飞。此时行乐难再遇，西游因献《长杨赋》。北阙青云不可期，东山白首还归去。渭桥南头一遇君，酂台之北又离群。问余别恨今多少，落花春暮争纷纷。言亦不可尽，情亦不可及。呼儿长跪缄此辞，寄君千里遥相忆。——唐代·李白《忆旧游寄谯郡元参军》
20  此道昔归顺，西郊胡正繁。至今残破胆，应有未招魂。近得归京邑，移官岂至尊。无才日衰老，驻马望千门。——唐代·杜甫《至德二载甫自京金光门出问道归凤翔乾元初…有悲往事》
21  怅望银河吹玉笙，楼寒院冷接平明。重衾幽梦他年断，别树羁雌昨夜惊。月榭故香因雨发，风帘残烛隔霜清。不须浪作缑山意，湘瑟秦箫自有情。——唐代·李商隐《银河吹笙》
22  翰墨场中老伏波，菩提坊里病维摩。近人积水无鸥鹭，时有归牛浮鼻过。闭门觅句陈无己，对客挥毫秦少游。正字不知温饱未，西风吹泪古藤州。——宋代·黄庭坚《病起荆江亭即事》
23  柳叶鸣蜩绿暗，荷花落日红酣。三十六陂春水，白头想见江南。三十年前此地，父兄持我东西。今日重来白首，欲寻陈迹都迷。——宋代·王安石《题西太一宫壁二首》
24  骥子好男儿，前年学语时。问知人客姓，诵得老夫诗。世乱怜渠小，家贫仰母慈。鹿门携不遂，雁足系难期。天地军麾满，山河战角悲。傥归免相失，见日敢辞迟。——唐代·杜甫《遣兴》
25  美人台上昔欢娱，今日空台望五湖。残雪未融青草死，苦无麋鹿过姑苏。黄帽传呼睡不成，投稿细细激流冰。分明旧泊江南岸，舟尾春风飐客灯。千门列炬散林鸦，儿女相思未到家。应是不眠非守岁，小客春意入灯花。三生定自陆天随，又向顺松作客归。已拚新年舟上过，倩人和雪洗片衣。沙尾风回一棹寒，椒花今夕不登盘。百年草草都寒夜，自琢春词剪烛看。笠泽茫茫雁影微，玉峰重叠护云衣。长桥寂寞春寒放，只有诗人一舸归。桑间篝火却定蚕，风土相传我未谙。但得明年少行役，只裁白伫作春衫。少小知名翰墨场，十年心事只凄凉。旧时曾作梅花赋，研墨于今亦自香。环玦随波冷未销，古苔留雪卧墙腰。谁家玉笛吹春怨，看见鹅黄上柳条。——宋代·姜夔《除放自石湖归苕溪》
26  蔷薇泣幽素，翠带花钱小。娇郎痴若云，抱日西帘晓。枕是龙宫石，割得秋波色。玉簟失柔肤，但见蒙罗碧。忆得前年春，未语含悲辛。归来已不见，锦瑟长于人。今日涧底松，明日山头檗。愁到天池翻，相看不相识。——唐代·李商隐《房中曲》
27  西原驿路挂城头，客散红亭雨未收。君去试看汾水上，白云犹似汉时秋。——唐代·岑参《虢州后亭送李判官使赴晋绛》
28  坛边松在鹤巢空，白鹿闲行旧径中。手植红桃千树发，满山无主任春风。——唐代·刘禹锡《伤桃源薛道士》
29  白石莲花谁所共，六时长捧佛前灯。空庭苔藓饶霜露，时梦西山老病僧。大海龙宫无限地，诸天雁塔几多层。漫夸鹙子真罗汉，不会牛车是上乘。——唐代·李商隐《题白石莲花寄楚公》
30  石溪久住思端午，馆驿楼前看发机。鼙鼓动时雷隐隐，兽头凌处雪微微。冲波突出人齐譀，跃浪争先鸟退飞。向道是龙刚不信，果然夺得锦标归。——唐代·卢肇《竞渡诗》
31  百结愁肠郁不开，此生惆怅异乡来。思亲堂上茱初插，忆妹窗前句乍裁。对菊难逢元亮酒，登楼愧乏仲宣才。良时佳节成辜负，旧日欢场半是苔。——清代·秋瑾《九日感赋》
32  河边独自看星宿，夜织天丝难接续。抛梭振镊动明珰，为有秋期眠不足。遥愁今夜河水隔，龙驾车辕鹊填石。流苏翠帐星渚间，环佩无声灯寂寂。两情缠绵忽如故。复畏秋风生晓路。幸回郎意且斯须，一年中别今始初。明星未出少停车。——唐代·王建《七夕曲》
33  少游醉卧古藤下，谁与愁眉唱一杯。解作江南断肠句，只今唯有贺方回。——宋代·黄庭坚《寄贺方回》
34  往年同在鸾桥上，见倚朱阑咏柳绵。今日独来香径里，更无人迹有苔钱。伤心阔别三千里，屈指思量四五年。料得他乡遇佳节，亦应怀抱暗凄然。——唐代·韩偓《寒食日重游李氏园亭有怀》
35  春日迟迟春草绿，野棠开尽飘香玉。 绣岭宫前鹤发翁，犹唱开元太平曲。——唐代·李洞《绣岭宫词》
36  当昔襄阳雄盛时，山公常醉习家池。池边钓女日相随，妆成照影竟来窥。澄波澹澹芙蓉发，绿岸参参杨柳垂。一朝物变人亦非，四面荒凉人住稀。意气豪华何处在，空余草露湿罗衣。此地朝来饯行者，翻向此中牧征马。征马分飞日渐斜，见此空为人所嗟。殷勤为访桃源路，予亦归来松子家。——唐代·孟浩然《高阳池送朱二》
1  章台柳，章台柳，颜色青青今在否？纵使长条似旧垂，也应攀折他人手。&版本一&章台柳，章台柳，往日依依今在否？纵使长条似旧垂，也应攀折他人手。&版本二&章台柳，章台柳，昔日青青今在否？纵使长条似旧垂，也应攀折他人手。&版本三&——唐代·韩翃《章台柳·寄柳氏》
1  金樽清酒斗十千，玉盘珍羞直万钱。&羞 通：馐；直 通：值&停杯投箸不能食，拔剑四顾心茫然。欲渡黄河冰塞川，将登太行雪满山。&雪满山 一作：雪暗天&闲来垂钓碧溪上，忽复乘舟梦日边。&碧 一作：坐&行路难！行路难！多歧路，今安在？长风破浪会有时，直挂云帆济沧海。——唐代·李白《行路难·其一》
2  折戟沉沙铁未销，自将磨洗认前朝。东风不与周郎便，铜雀春深锁二乔。——唐代·杜牧《赤壁》
3  风雨端阳生晦冥，汨罗无处吊英灵。海榴花发应相笑，无酒渊明亦独醒。——元代·贝琼《己酉端午》
4  金樽清酒斗十千，玉盘珍羞直万钱。停杯投箸不能食，拔剑四顾心茫然。欲渡黄河冰塞川，将登太行雪满山。闲来垂钓碧溪上，忽复乘舟梦日边。行路难！行路难！多歧路，今安在？长风破浪会有时，直挂云帆济沧海。大道如青天，我独不得出。 羞逐长安社中儿，赤鸡白雉赌梨栗。弹剑作歌奏苦声，曳裾王门不称情。淮阴市井笑韩信，汉朝公卿忌贾生。君不见昔时燕家重郭隗，拥簪折节无嫌猜。剧辛乐毅感恩分，输肝剖胆效英才。昭王白骨萦蔓草，谁人更扫黄金台？行路难，归去来！有耳莫洗颍川水，有口莫食首阳蕨。含光混世贵无名，何用孤高比云月？吾观自古贤达人，功成不退皆殒身。子胥既弃吴江上，屈原终投湘水滨。陆机雄才岂自保？李斯税驾苦不早。华亭鹤唳讵可闻？上蔡苍鹰何足道？君不见吴中张翰称达生，秋风忽忆江东行。且乐生前一杯酒，何须身后千载名？——唐代·李白《行路难三首》
5  宣室求贤访逐臣，贾生才调更无伦。可怜夜半虚前席，不问苍生问鬼神。——唐代·李商隐《贾生》
6  花间一壶酒，独酌无相亲。举杯邀明月，对影成三人。月既不解饮，影徒随我身。暂伴月将影，行乐须及春。我歌月徘徊，我舞影零乱。醒时相交欢，醉后各分散。（另版本“相”为“同”）永结无情游，相期邈云汉。天若不爱酒，酒星不在天。地若不爱酒，地应无酒泉。天地既爱酒，爱酒不愧天。已闻清比圣，复道浊如贤。贤圣既已饮，何必求神仙。三杯通大道，一斗合自然。但得酒中趣，勿为醒者传。三月咸阳城，千花昼如锦。谁能春独愁，对此径须饮。穷通与修短，造化夙所禀。一樽齐死生，万事固难审。醉後失天地，兀然就孤枕。不知有吾身，此乐最为甚。穷愁千万端，美酒三百杯。愁多酒虽少，酒倾愁不来。所以知酒圣，酒酣心自开。辞粟卧首阳，屡空饥颜回。当代不乐饮，虚名安用哉。蟹螯即金液，糟丘是蓬莱。且须饮美酒，乘月醉高台。——唐代·李白《月下独酌四首》
7  灞原风雨定，晚见雁行频。落叶他乡树，寒灯独夜人。空园白露滴，孤壁野僧邻。寄卧郊扉久，何年致此身。——唐代·马戴《灞上秋居》
8  五月榴花照眼明，枝间时见子初成。 可怜此地无车马，颠倒青苔落绛英。——唐代·韩愈《题张十一旅舍三咏榴花》
9  南国有佳人，容华若桃李。朝游江北岸，夕宿潇湘沚。时俗薄朱颜，谁为发皓齿？俯仰岁将暮，荣耀难久恃。——魏晋·曹植《杂诗七首·其四》
10  蓬门未识绮罗香，拟托良媒益自伤。谁爱风流高格调，共怜时世俭梳妆。敢将十指夸针巧，不把双眉斗画长。苦恨年年压金线，为他人作嫁衣裳。——唐代·秦韬玉《贫女》
11  此马非凡马，房星本是星。向前敲瘦骨，犹自带铜声。——唐代·李贺《马诗二十三首·其四》
12  零落栖迟一杯酒，主人奉觞客长寿。主父西游困不归，家人折断门前柳。吾闻马周昔作新丰客，天荒地老无人识。空将笺上两行书，直犯龙颜请恩泽。我有迷魂招不得，雄鸡一声天下白。少年心事当拿云，谁念幽寒坐呜呃。拿云 一作：拂云》
13  凄凉宝剑篇，羁泊欲穷年。黄叶仍风雨，青楼自管弦。新知遭薄俗，旧好隔良缘。心断新丰酒，销愁斗几千。——唐代·李商隐《风雨》
14  龙脊贴连钱，银蹄白踏烟。无人织锦韂，谁为铸金鞭。腊月草根甜，天街雪似盐。未知口硬软，先拟蒺藜衔。忽忆周天子，驱车上玉山。鸣驺辞凤苑，赤骥最承恩。此马非凡马，房星本是星。向前敲瘦骨，犹自带铜声。大漠沙如雪，燕山月似钩。何当金络脑，快走踏清秋。饥卧骨查牙，粗毛刺破花。鬣焦珠色落，发断锯长麻。西母酒将阑，东王饭已干。君王若燕去，谁为曳车辕？赤兔无人用，当须吕布骑。吾闻果下马，羁策任蛮儿。飂叔去匆匆，如今不豢龙。夜来霜压栈，骏骨折西风。催榜渡乌江，神骓泣向风。君王今解剑，何处逐英雄？内马赐宫人，银鞯刺麒麟。午时盐坂上，蹭蹬溘风尘。批竹初攒耳，桃花未上身。他时须搅阵，牵去借将军。宝玦谁家子，长闻侠骨香。堆金买骏骨，将送楚襄王。香幞赭罗新，盘龙蹙蹬鳞。回看南陌上，谁道不逢春？不从桓公猎，何能伏虎威？一朝沟陇出，看取拂云飞。唐剑斩隋公，拳毛属太宗。莫嫌金甲重，且去捉飘风。白铁锉青禾，砧间落细莎。世人怜小颈，金埒畏长牙。伯乐向前看，旋毛在腹间。只今掊白草，何日蓦青山？萧寺驮经马，元从竺国来。空知有善相，不解走章台。重围如燕尾，宝剑似鱼肠。欲求千里脚，先采眼中光。暂系腾黄马，仙人上彩楼。须鞭玉勒吏，何事谪高州？汉血到王家，随鸾撼玉珂。少君骑海上，人见是青骡。武帝爱神仙，烧金得紫烟。厩中皆肉马，不解上青天。——唐代·李贺《马诗二十三首》
15  艳色天下重，西施宁久微。朝为越溪女，暮作吴宫妃。贱日岂殊众，贵来方悟稀。邀人傅香粉，不自著罗衣。君宠益娇态，君怜无是非。当时浣纱伴，莫得同车归。持谢邻家子，效颦安可希。——唐代·王维《西施咏》
16  明妃初出汉宫时，泪湿春风鬓脚垂。低徊顾影无颜色，尚得君王不自持。归来却怪丹青手，入眼平生几曾有；意态由来画不成，当时枉杀毛延寿。一去心知更不归，可怜着尽汉宫衣；寄声欲问塞南事，只有年年鸿雁飞。家人万里传消息，好在毡城莫相忆；君不见咫尺长门闭阿娇，人生失意无南北。明妃初嫁与胡儿，毡车百两皆胡姬。含情欲语独无处，传与琵琶心自知。黄金杆拨春风手，弹看飞鸿劝胡酒。汉宫侍女暗垂泪，沙上行人却回首。汉恩自浅胡恩深，人生乐在相知心。可怜青冢已芜没，尚有哀弦留至今。——宋代·王安石《明妃曲二首》
17  山河千里国，城阙九重门。不睹皇居壮，安知天子尊。皇居帝里崤函谷，鹑野龙山侯甸服。五纬连影集星躔，八水分流横地轴。秦塞重关一百二，汉家离宫三十六。桂殿嶔岑对玉楼，椒房窈窕连金屋。三条九陌丽城隈，万户千门平旦开。复道斜通鳷鹊观，交衢直指凤凰台。剑履南宫入，簪缨北阙来。声名冠寰宇，文物象昭回。钩陈肃兰戺，璧沼浮槐市。铜羽应风回，金茎承露起。校文天禄阁，习战昆明水。朱邸抗平台，黄扉通戚里。平台戚里带崇墉，炊金馔玉待鸣钟。小堂绮帐三千户，大道青楼十二重。宝盖雕鞍金络马，兰窗绣柱玉盘龙。绣柱璇题粉壁映，锵金鸣玉王侯盛。王侯贵人多近臣，朝游北里暮南邻。陆贾分金将宴喜，陈遵投辖正留宾。赵李经过密，萧朱交结亲。丹凤朱城白日暮，青牛绀幰红尘度。侠客珠弹垂杨道，倡妇银钩采桑路。倡家桃李自芳菲，京华游侠盛轻肥。延年女弟双凤入，罗敷使君千骑归。同心结缕带，连理织成衣。春朝桂尊尊百味，秋夜兰灯灯九微。翠幌珠帘不独映，清歌宝瑟自相依。且论三万六千是，宁知四十九年非。古来荣利若浮云，人生倚伏信难分。始见田窦相移夺，俄闻卫霍有功勋。未厌金陵气，先开石椁文。朱门无复张公子，灞亭谁畏李将军。相顾百龄皆有待，居然万化咸应改。桂枝芳气已销亡，柏梁高宴今何在。春去春来苦自驰，争名争利徒尔为。久留郎署终难遇，空扫相门谁见知。当时一旦擅豪华，自言千载长骄奢。倏忽抟风生羽翼，须臾失浪委泥沙。黄雀徒巢桂，青门遂种瓜。黄金销铄素丝变，一贵一贱交情见。红颜宿昔白头新，脱粟布衣轻故人。故人有湮沦，新知无意气。灰死韩安国，罗伤翟廷尉。已矣哉，归去来。马卿辞蜀多文藻，扬雄仕汉乏良媒。三冬自矜诚足用，十年不调几邅回。汲黯薪逾积，孙弘阁未开。谁惜长沙傅，独负洛阳才。——唐代·骆宾王《帝京篇》
18  春风倚棹阖闾城，水国春寒阴复晴。细雨湿衣看不见，闲花落地听无声。日斜江上孤帆影，草绿湖南万里情。东道若逢相识问，青袍今已误儒生。——唐代·刘长卿《别严士元》
19  迎春故早发，独自不疑寒。畏落众花后，无人别意看。——南北朝·谢燮《早梅》
20  龙脊贴连钱，银蹄白踏烟。无人织锦韂，谁为铸金鞭。——唐代·李贺《马诗二十三首·其一》
21  韩信在淮阴，少年相欺凌。屈体若无骨，壮心有所凭。一遭龙颜君，啸咤从此兴。千金答漂母，万古共嗟称。而我竟何为？寒苦坐相仍。长风入短袂，内手如怀冰。故友不相恤，新交宁见矜？摧残槛中虎，羁绁韝上鹰。何时腾风云，搏击申所能？——唐代·李白《赠新平少年》
22  我行滞宛许，日夕望京豫。旷野莽茫茫，乡山在何处。 孤烟村际起，归雁天边去。积雪覆平皋，饥鹰捉寒兔。 少年弄文墨，属意在章句。十上耻还家，裴回守归路。——唐代·孟浩然《南归阻雪》
23  野旷吕蒙营，江深刘备城。寒天催日短，风浪与云平。洒落君臣契，飞腾战伐名。维舟倚前浦，长啸一含情。——唐代·杜甫《公安县怀古》
24  晚岁登门最不才，萧萧华发映金罍。不堪丞相延东阁，闲伴诸儒老曲台。佳节久从愁里过，壮心偶傍醉中来。暮归冲雨寒无睡，自把新诗百遍开。——宋代·苏洵《九日和韩魏公》
25  赤兔无人用，当须吕布骑。吾闻果下马，羁策任蛮儿。——唐代·李贺《马诗二十三首·其八》
26  孔明庙前有老柏，柯如青铜根如石。霜皮溜雨四十围，黛色参天二千尺。君臣已与时际会，树木犹为人爱惜。云来气接巫峡长，月出寒通雪山白。忆昨路绕锦亭东，先主武侯同閟宫。崔嵬枝干郊原古，窈窕丹青户牖空。落落盘踞虽得地，冥冥孤高多烈风。扶持自是神明力，正直原因造化工。大厦如倾要梁栋，万牛回首丘山重。不露文章世已惊，未辞翦伐谁能送？苦心岂免容蝼蚁，香叶终经宿鸾凤。志士幽人莫怨嗟：古来材大难为用。——唐代·杜甫《古柏行》
27  洞庭白波木叶稀，燕鸿始入吴云飞。吴云寒，燕鸿苦。风号沙宿潇湘浦，节士悲秋泪如雨。白日当天心，照之可以事明主。壮士愤，雄风生。安得倚天剑，跨海斩长鲸。——唐代·李白《临江王节士歌》
28  悲来乎，悲来乎。主人有酒且莫斟，听我一曲悲来吟。悲来不吟还不笑，天下无人知我心。君有数斗酒，我有三尺琴。琴鸣酒乐两相得，一杯不啻千钧金。悲来乎，悲来乎。天虽长，地虽久，金玉满堂应不守。富贵百年能几何，死生一度人皆有。孤猿坐啼坟上月，且须一尽杯中酒。悲来乎，悲来乎。凤凰不至河无图，微子去之箕子奴。汉帝不忆李将军，楚王放却屈大夫。悲来乎，悲来乎。秦家李斯早追悔，虚名拨向身之外。范子何曾爱五湖，功成名遂身自退。剑是一夫用，书能知姓名。惠施不肯干万乘，卜式未必穷一经。还须黑头取方伯，莫谩白首为儒生。——唐代·李白《悲歌行》
29  忽忆周天子，驱车上玉山。鸣驺辞凤苑，赤骥最承恩。——唐代·李贺《马诗二十三首·其三》
30  江上阴云锁梦魂，江边深夜舞刘琨。秋风万里芙蓉国，暮雨千家薜荔村。乡思不堪悲橘柚，旅游谁肯重王孙。渔人相见不相问，长笛一声归岛门。——唐代·谭用之《秋宿湘江遇雨》
31  白玉谁家郎，回车渡天津。看花东陌上，惊动洛阳人。——唐代·李白《洛阳陌》
32  白山南，赤山北。其间有花人不识，绿茎碧叶好颜色。叶六瓣，花九房。夜掩朝开多异香，何不生彼中国兮生西方。移根在庭，媚我公堂。耻与众草之为伍，何亭亭而独芳。何不为人之所赏兮，深山穷谷委严霜。吾窃悲阳关道路长，曾不得献于君王。——唐代·岑参《优钵罗花歌》
33  燕昭延郭隗，遂筑黄金台。剧辛方赵至，邹衍复齐来。奈何青云士，弃我如尘埃。珠玉买歌笑，糟糠养贤才。方知黄鹄举，千里独徘徊。——唐代·李白《古风·其十五》
34  鸦翎羽箭山桑弓，仰天射落衔芦鸿。麻衣黑肥冲北风，带酒日晚歌田中。男儿屈穷心不穷，枯荣不等嗔天公。寒风又变为春柳，条条看即烟濛濛。——唐代·李贺《野歌》
35  将军少年出武威，入掌银台护紫微。平明拂剑朝天去，薄暮垂鞭醉酒归。爱子临风吹玉笛，美人向月舞罗衣。畴昔雄豪如梦里，相逢且欲醉春晖。——唐代·李白《赠郭将军》
36  故交吾未测，薄宦空年岁。晚节踪曩贤，雄词冠当世。 堂中皆食客，门外多酒债。产业曾未言，衣裘与人敝。 飘飖戎幕下，出入关山际。转战轻壮心，立谈有边计。 云沙自回合，天海空迢递。星高汉将骄，月盛胡兵锐。 沙深冷陉断，雪暗辽阳闭。亦谓扫欃枪，旋惊陷蜂虿。 归旌告东捷，斗骑传西败。遥飞绝汉书，已筑长安第。画龙俱在叶，宠鹤先居卫。勿辞部曲勋，不藉将军势。 相逢季冬月，怅望穷海裔。折剑留赠人，严装遂云迈。 我行将悠缅，及此还羁滞。曾非济代谋，且有临深诫。 随波混清浊，与物同丑丽。眇忆青岩栖，宁忘褐衣拜。 自言爱水石，本欲亲兰蕙。何意薄松筠，翻然重菅蒯。 恒深取与分，孰慢平生契。款曲鸡黍期，酸辛别离袂。 逢时愧名节，遇坎悲沦替。适赵非解纷，游燕往无说。 浩歌方振荡，逸翮思凌励。倏若异鹏抟，吾当学蝉蜕。——唐代·高适《赠别王十七管记》
37  催榜渡乌江，神骓泣向风。君王今解剑，何处逐英雄？——唐代·李贺《马诗二十三首·其十》
38  璇室群酣夜，璜溪独钓时。浮云看富贵，流水淡须眉。偶应非熊兆，尊为帝者师。轩裳如固有，千载起人思。——明代·刘基《题太公钓渭图》
39  管城子无食肉相，孔方兄有绝交书。文章功用不经世，何异丝窠缀露珠。校书著作频诏除，犹能上车问何如。忽忆僧床同野饭，梦随秋雁到东湖。——宋代·黄庭坚《戏呈孔毅父》
40  伯乐向前看，旋毛在腹间。只今掊白草，何日蓦青山？——唐代·李贺《马诗二十三首·其十八》
41  松生数寸时，遂为草所没。未见笼云心，谁知负霜骨。弱干可摧残，纤茎易陵忽。何当数千尺，为君覆明月。——南北朝·吴均《赠王桂阳》
42  自从别京华，我心乃萧索。十年守章句，万事空寥落。北上登蓟门，茫茫见沙漠。倚剑对风尘，慨然思卫霍。拂衣去燕赵，驱马怅不乐。天长沧洲路，日暮邯郸郭。酒肆或淹留，渔潭屡栖泊。独行备艰险，所见穷善恶。永愿拯刍荛，孰云干鼎镬。皇情念淳古，时俗何浮薄。理道资任贤，安人在求瘼。故交负灵奇，逸气抱謇谔。隐轸经济具，纵横建安作。才望忽先鸣，风期无宿诺。飘飖劳州县，迢递限言谑。东驰眇贝丘，西顾弥虢略。淇水徒自流，浮云不堪托。吾谋适可用，天路岂寥廓。不然买山田，一身与耕凿。且欲同鹪鹩，焉能志鸿鹄。——唐代·高适《淇上酬薛三据兼寄郭少府微》
43  天上何所有，迢迢白玉绳。斜低建章阙，耿耿对金陵。汉水旧如练，霜江夜清澄。长川泻落月，洲渚晓寒凝。独酌板桥浦，古人谁可征。玄晖难再得，洒酒气填膺。——唐代·李白《秋夜板桥浦泛月独酌怀谢脁》
44  嫩箨香苞初出林，於陵论价重如金。皇都陆海应无数，忍剪凌云一寸心。——唐代·李商隐《初食笋呈座中》
45  山上离宫宫上楼，楼前宫畔暮江流。楚天长短黄昏雨，宋玉无愁亦自愁。——唐代·李商隐《楚吟》
46  诸公衮衮登台省，广文先生官独冷。甲第纷纷厌梁肉，广文先生饭不足。先生有道出羲皇，先生有才过屈宋。德尊一代常坎坷，名垂万古知何用！杜陵野客人更嗤，被褐短窄鬓如丝。日籴太仓五升米，时赴郑老同襟期。得钱即相觅，沽酒不复疑。忘形到尔汝，痛饮真吾师。清夜沉沉动春酌，灯前细雨檐花落。但觉高歌有鬼神，焉知饿死填沟壑？相如逸才亲涤器，子云识字终投阁。先生早赋归去来，石田茅屋荒苍苔。儒术于我何有哉，孔丘盗跖俱尘埃。不须闻此意惨怆，生前相遇且衔杯！——唐代·杜甫《醉时歌》
47  北楼西望满晴空，积水连山胜画中。湍上急流声若箭，城头残月势如弓。垂竿已羡磻溪老，体道犹思塞上翁。为问边庭更何事，至今羌笛怨无穷。——唐代·高适《金城北楼》
48  百感中来不自由，角声孤起夕阳楼。碧山终日思无尽，芳草何年恨即休？睫在眼前长不见，道非身外更何求。谁人得似张公子，千首诗轻万户侯。——唐代·杜牧《登池州九峰楼寄张祜》
49  洞庭明月一千里，凉风雁啼天在水。九节菖蒲石上死，湘神弹琴迎帝子。山头老桂吹古香，雌龙怨吟寒水光。沙浦走鱼白石郎，闲取真珠掷龙堂。——唐代·李贺《帝子歌》
50  卧病人事绝，嗟君万里行。河桥不相送，江树远含情。别路追孙楚，维舟吊屈平。可惜龙泉剑，流落在丰城。——唐代·宋之问《送杜审言》
51  云峰满目放春晴，历历银钩指下生。自恨罗衣掩诗句，举头空羡榜中名。——唐代·鱼玄机《游崇真观南楼睹新及第题名处》
52  飂叔去匆匆，如今不豢龙。夜来霜压栈，骏骨折西风。——唐代·李贺《马诗二十三首·其九》
53  十二三年就试期，五湖烟月奈相违。何如买取胡孙弄，一笑君王便著绯。——唐代·罗隐《感弄猴人赐朱绂》
54  圣达有去就，潜光愚其德。鱼与龙同池，龙去鱼不测。当时版筑辈，岂知傅说情。一朝和殷羹，光气为列星。伊尹生空桑，捐庖佐皇极。桐宫放太甲，摄政无愧色。三年帝道明，委质终辅翼。旷哉至人心，万古可为则。时命或大缪，仲尼将奈何。鸾凤忽覆巢，麒麟不来过。 龟山蔽鲁国，有斧且无柯。归来归去来，宵济越洪波。——唐代·李白《纪南陵题五松山》
55  无媒径路草萧萧，自古云林远市朝。公道世间唯白发，贵人头上不曾饶。——唐代·杜牧《送隐者一绝》
56  北阙献书寝不报，南山种田时不登。百人会中身不预，五侯门前心不能。身投河朔饮君酒，家在茂陵平安否？且共登山复临水，莫问春风动杨柳。今人作人多自私，我心不说君应知。济人然后拂衣去，肯作徒尔一男儿！——唐代·王维《不遇咏》
57  先生名利比尘灰，绿竹青松手自栽。拟把一竿盘石上，幅巾闲过峡山来。清时通退一何忙，抚志山西汉仲长。静觉眼根无俗物，翛然一室自焚香。隐德家声累世闻，考盘幽涧作闲人。夭红过眼随荣谢，菊秀兰香自占春。种竹淇园远致君，生平孤节负辛勤。需贤侧席非无意，地远言轻岂易闻。——宋代·王汝舟《咏归堂隐鳞洞》
58  平远江山极目回，古祠漠漠背城开。莫嫌举世无知己，未有庸人不忌才。放逐肯消亡国恨？岁时犹动楚人哀！湘兰沅芷年年绿，想见吟魂自往来。——清代·查慎行《三闾祠》
59  危桥属幽径，缭绕穿疏林。迸箨分苦节，轻筠抱虚心。俯瞰涓涓流，仰聆萧萧吟。差池下烟日，嘲哳鸣山禽。谅无要津用，栖息有馀阴。——唐代·柳宗元《巽公院五咏·苦竹桥》
60  对酒寂不语，怅然悲送君。明时未得用，白首徒攻文。泽国从一官，沧波几千里。群公满天阙，独去过淮水。旧家富春渚，尝忆卧江楼。自闻君欲行，频望南徐州。穷巷独闭门，寒灯静深屋。北风吹微雪，抱被肯同宿。君行到京口，正是桃花时。舟中饶孤兴，湖上多新诗。潜虬且深蟠，黄鹄举未晚。惜君青云器，努力加餐饭。——唐代·岑参《送王大昌龄赴江宁》
61  手风慵展一行书，眼暗休寻九局图。窗里日光飞野马，案头筠管长蒲卢。谋身拙为安蛇足，报国危曾捋虎须。 举世可能无默识，未知谁拟试齐竽。——唐代·韩偓《安贫》
62  幽人在何所，紫岩有仙躅。月下横宝琴，此外将安欲。材抽峄山干，徽点昆丘玉。漆抱蛟龙唇，丝缠凤凰足。前弹广陵罢，后以明光续。百金买一声，千金传一曲。世无钟子期，谁知心所属。竹生大夏溪，苍苍富奇质。绿叶吟风劲，翠茎犯霄密。霜霰封其柯，鹓鸾食其实。宁知轩辕后，更有伶伦出。刀斧俄见寻，根株坐相失。裁为十二管，吹作雄雌律。有用虽自伤，无心复招疾。不如山上草，离离保终吉。宝龟尺二寸，由来宅深水。浮游五湖内，宛转三江里。何不深复深，轻然至溱洧。溱洧源流狭，春秋不濡轨。渔人递往还，网罟相萦藟。一朝失运会，刳肠血流死。丰骨输庙堂，鲜腴藉笾簋。弃置谁怨尤，自我招此否。馀灵寄明卜，复来钦所履。松生北岩下，由来人径绝。布叶捎云烟，插根拥岩穴。自言生得地，独负凌云洁。何时畏斤斧，几度经霜雪。风惊西北枝，雹陨东南节。不知岁月久，稍觉枝干折。藤萝上下碎，枝干纵横裂。行当糜烂尽，坐共灰尘灭。宁关匠石顾，岂为王孙折。盛衰自有时，圣贤未尝屑。寄言悠悠者，无为嗟大耋。桂树何苍苍，秋来花更芳。自言岁寒性，不知露与霜。幽人重其德，徙植临前堂。连拳八九树，偃蹇二三行。枝枝自相纠，叶叶还相当。去来双鸿鹄，栖息两鸳鸯。荣荫诚不厚，斤斧亦勿伤。赤心许君时，此意那可忘。彩凤欲将归，提罗出郊访。罗张大泽已，凤入重云飏。朝栖昆阆木，夕饮蓬壶涨。问凤那远飞，贤君坐相望。凤言荷深德，微禽安足尚。但使雏卵全，无令矰缴放。皇臣力牧举，帝乐箫韶畅。自有来巢时，明年阿阁上。——唐代·王绩《古意六首》
63  夫子不自衍，世人知者稀，来倾阮氏酒，去著老莱衣。渭北草新出，关东花欲飞，楚王犹自惑，片玉且将归。——唐代·岑参《送崔全被放归都觐省》
64  匹马行将久，征途去转难。不知边地别，只讶客衣单。溪冷泉声苦，山空木叶干。莫言关塞极，云雪尚漫漫。古镇青山口，寒风落日时。岩峦鸟不过，冰雪马堪迟。出塞应无策，还家赖有期。东山足松桂，归去结茅茨。登顿驱征骑，栖迟愧宝刀。远行今若此，微禄果徒劳。绝坂水连下，群峰云共高。自堪成白首，何事一青袍。——唐代·高适《使青夷军入居庸三首》
65  天田不日降皇舆，留滞长沙岁又除。宣室无由问釐事，周南何处托成书。——唐代·柳宗元《闻籍田有感》
1  故园今日海棠开，梦入江西锦绣堆。万物皆春人独老，一年过社燕方回。似青似白天浓淡，欲堕还飞絮往来。无那风光餐不得，遣诗招入翠琼杯。竹边台榭水边亭，不要人随只独行。乍暖柳条无气力，淡晴花影不分明。一番过雨来幽径，无数新禽有喜声。只欠翠纱红映肉，两年寒食负先生。——宋代·杨万里《春晴怀故园海棠二首》
2  相携话别郑原上，共道长途怕雪泥。归骑还寻大梁陌，行人已度古崤西。曾为县吏民知否？旧宿僧房壁共题。遥想独游佳味少，无方骓马但鸣嘶。——宋代·苏辙《怀渑池寄子瞻兄》
3  陵阳佳地昔年游，谢脁青山李白楼。唯有日斜溪上思，酒旗风影落春流。——唐代·陆龟蒙《怀宛陵旧游》
4  海鹤一为别，存亡三十秋。今来数行泪，独上驿南楼。——唐代·柳宗元《长沙驿前南楼感旧》
1  妾发初覆额，折花门前剧。郎骑竹马来，绕床弄青梅。同居长干里，两小无嫌猜，十四为君妇，羞颜未尝开。低头向暗壁，千唤不一回。十五始展眉，愿同尘与灰。常存抱柱信，岂上望夫台。十六君远行，瞿塘滟滪堆。五月不可触，猿声天上哀。门前迟行迹，一一生绿苔。苔深不能扫，落叶秋风早。八月蝴蝶来，双飞西园草。感此伤妾心，坐愁红颜老。早晚下三巴，预将书报家。相迎不道远，直至长风沙。——唐代·李白《长干行·其一》
2  碧窗斜月蔼深晖，愁听寒螀泪湿衣。梦里分明见关塞，不知何路向金微。秋天一夜静无云，断续鸿声到晓闻。欲寄征衣问消息，居延城外又移军。——唐代·张仲素《秋闺思二首》
1  有耳莫洗颍川水，有口莫食首阳蕨。含光混世贵无名，何用孤高比云月？吾观自古贤达人，功成不退皆殒身。子胥既弃吴江上，屈原终投湘水滨。陆机雄才岂自保？李斯税驾苦不早。华亭鹤唳讵可闻？上蔡苍鹰何足道？君不见吴中张翰称达生，秋风忽忆江东行。且乐生前一杯酒，何须身后千载名？——唐代·李白《行路难·其三》
1  迟日园林悲昔游，今春花鸟作边愁。独怜京国人南窜，不似湘江水北流。——唐代·杜审言《渡湘江》
2  我行滞宛许，日夕望京豫。旷野莽茫茫，乡山在何处。 孤烟村际起，归雁天边去。积雪覆平皋，饥鹰捉寒兔。 少年弄文墨，属意在章句。十上耻还家，裴回守归路。——唐代·孟浩然《南归阻雪》
3  将军魏武之子孙，于今为庶为清门。英雄割据虽已矣，文采风流今尚存。学书初学卫夫人，但恨无过王右军。丹青不知老将至，富贵于我如浮云。开元之中常引见，承恩数上南薰殿。凌烟功臣少颜色，将军下笔开生面。良相头上进贤冠，猛将腰间大羽箭。褒公鄂公毛发动，英姿飒爽来酣战。先帝御马五花骢，画工如山貌不同。是日牵来赤墀下，迥立阊阖生长风。诏谓将军拂绢素，意匠惨澹经营中。斯须九重真龙出，一洗万古凡马空。玉花却在御榻上，榻上庭前屹相向。至尊含笑催赐金，圉人太仆皆惆怅。弟子韩干早入室，亦能画马穷殊相。干惟画肉不画骨，忍使骅骝气凋丧。将军画善盖有神，必逢佳士亦写真。即今漂泊干戈际，屡貌寻常行路人。途穷反遭俗眼白，世上未有如公贫。但看古来盛名下，终日坎壈缠其身。——唐代·杜甫《丹青引赠曹将军霸》
1  不论平地与山尖，无限风光尽被占。 采得百花成蜜后，为谁辛苦为谁甜。——唐代·罗隐《蜂》
1  国破山河在，城春草木深。感时花溅泪，恨别鸟惊心。烽火连三月，家书抵万金。白头搔更短，浑欲不胜簪。——唐代·杜甫《春望》
2  床前明月光，疑是地上霜。举头望明月，低头思故乡。——唐代·李白《静夜思》
3  独在异乡为异客，每逢佳节倍思亲。遥知兄弟登高处，遍插茱萸少一人。——唐代·王维《九月九日忆山东兄弟》
4  京口瓜洲一水间，钟山只隔数重山。春风又绿江南岸，明月何时照我还？——宋代·王安石《泊船瓜洲》
5  客路青山外，行舟绿水前。潮平两岸阔，风正一帆悬。海日生残夜，江春入旧年。乡书何处达？归雁洛阳边。——唐代·王湾《次北固山下》
6  洛阳城里见秋风，欲作家书意万重。复恐匆匆说不尽，行人临发又开封。——唐代·张籍《秋思》
7  杨花落尽子规啼，闻道龙标过五溪。我寄愁心与明月，随风直到夜郎西。——唐代·李白《闻王昌龄左迁龙标遥有此寄》
8  海上生明月，天涯共此时。情人怨遥夜，竟夕起相思。灭烛怜光满，披衣觉露滋。不堪盈手赠，还寝梦佳期。——唐代·张九龄《望月怀远》
9  昔人已乘黄鹤去，此地空余黄鹤楼。黄鹤一去不复返，白云千载空悠悠。晴川历历汉阳树，芳草萋萋鹦鹉洲。日暮乡关何处是？烟波江上使人愁。——唐代·崔颢《黄鹤楼》
10  黄河远上白云间，一片孤城万仞山。羌笛何须怨杨柳，春风不度玉门关。——唐代·王之涣《凉州词二首·其一》
11  渡远荆门外，来从楚国游。山随平野尽，江入大荒流。月下飞天镜，云生结海楼。仍怜故乡水，万里送行舟。——唐代·李白《渡荆门送别》
12  少小离家老大回，乡音无改鬓毛衰。儿童相见不相识，笑问客从何处来。——唐代·贺知章《回乡偶书二首·其一》
13  采薇采薇，薇亦作止。曰归曰归，岁亦莫止。 靡室靡家，猃狁之故。不遑启居，猃狁之故。采薇采薇，薇亦柔止。曰归曰归，心亦忧止。 忧心烈烈，载饥载渴。我戍未定，靡使归聘。采薇采薇，薇亦刚止。曰归曰归，岁亦阳止。 王事靡盬，不遑启处。忧心孔疚，我行不来！彼尔维何？维常之华。彼路斯何？君子之车。 戎车既驾，四牡业业。岂敢定居？一月三捷。驾彼四牡，四牡骙骙。君子所依，小人所腓。 四牡翼翼，象弭鱼服。岂不日戒？猃狁孔棘！昔我往矣，杨柳依依。今我来思，雨雪霏霏。 行道迟迟，载渴载饥。我心伤悲，莫知我哀！——先秦·佚名《采薇》
14  戍鼓断人行，边秋一雁声。露从今夜白，月是故乡明。有弟皆分散，无家问死生。寄书长不达，况乃未休兵。——唐代·杜甫《月夜忆舍弟》
15  谁家玉笛暗飞声，散入春风满洛城。 此夜曲中闻折柳，何人不起故园情。——唐代·李白《春夜洛城闻笛》
16  月落乌啼霜满天，江枫渔火对愁眠。姑苏城外寒山寺，夜半钟声到客船。——唐代·张继《枫桥夜泊》
17  故园东望路漫漫，双袖龙钟泪不干。 马上相逢无纸笔，凭君传语报平安。——唐代·岑参《逢入京使》
18  长江悲已滞，万里念将归。况属高风晚，山山黄叶飞。——唐代·王勃《山中》
19  移舟泊烟渚，日暮客愁新。野旷天低树，江清月近人。——唐代·孟浩然《宿建德江》
20  明月出天山，苍茫云海间。长风几万里，吹度玉门关。汉下白登道，胡窥青海湾。由来征战地，不见有人还。戍客望边邑，思归多苦颜。高楼当此夜，叹息未应闲。——唐代·李白《关山月》
21  晨起动征铎，客行悲故乡。鸡声茅店月，人迹板桥霜。槲叶落山路，枳花明驿墙。因思杜陵梦，凫雁满回塘。——唐代·温庭筠《商山早行》
22  迟日江山丽，春风花草香。泥融飞燕子，沙暖睡鸳鸯。 江碧鸟逾白，山青花欲燃。今春看又过，何日是归年。——唐代·杜甫《绝句二首》
23  旅馆寒灯独不眠，客心何事转凄然。故乡今夜思千里，霜鬓明朝又一年。——唐代·高适《除夜作》
24  君自故乡来，应知故乡事。来日绮窗前，寒梅著花未？——唐代·王维《杂诗三首·其二》
25  自河南经乱，关内阻饥，兄弟离散，各在一处。因望月有感，聊书所怀，寄上浮梁大兄、於潜七兄、乌江十五兄，兼示符离及下邽弟妹。时难年荒世业空，弟兄羁旅各西东。田园寥落干戈后，骨肉流离道路中。吊影分为千里雁，辞根散作九秋蓬。共看明月应垂泪，一夜乡心五处同。——唐代·白居易《望月有感》
26  江碧鸟逾白，山青花欲燃。今春看又过，何日是归年？——唐代·杜甫《绝句二首·其二》
27  乡心新岁切，天畔独潸然。老至居人下，春归在客先。岭猿同旦暮，江柳共风烟。已似长沙傅，从今又几年。——唐代·刘长卿《新年作》
28  乌啼鹊噪昏乔木，清明寒食谁家哭。风吹旷野纸钱飞，古墓垒垒春草绿。棠梨花映白杨树，尽是死生别离处。冥冥重泉哭不闻，萧萧暮雨人归去。——唐代·白居易《寒食野望吟》
29  中庭地白树栖鸦，冷露无声湿桂花。今夜月明人尽望，不知秋思落谁家。——唐代·王建《十五夜望月寄杜郎中》
30  昔年八月十五夜，曲江池畔杏园边。今年八月十五夜，湓浦沙头水馆前。西北望乡何处是，东南见月几回圆。昨风一吹无人会，今夜清光似往年。——唐代·白居易《八月十五日夜湓亭望月》
31  木落雁南度，北风江上寒。我家襄水曲，遥隔楚云端。乡泪客中尽，孤帆天际看。迷津欲有问，平海夕漫漫。——唐代·孟浩然《早寒江上有怀》
32  岭外音书断，经冬复历春。近乡情更怯，不敢问来人。——唐代·宋之问《渡汉江》
33  九月九日望乡台，他席他乡送客杯。 人情已厌南中苦，鸿雁那从北地来。——唐代·王勃《蜀中九日》
34  云淡风轻近午天，傍花随柳过前川。时人不识余心乐，将谓偷闲学少年。——宋代·程颢《春日偶成》
35  葡萄美酒夜光杯，欲饮琵琶马上催。醉卧沙场君莫笑，古来征战几人回?秦中花鸟已应阑，塞外风沙犹自寒。夜听胡笳折杨柳，教人意气忆长安。——唐代·王翰《凉州词二首》
36  何处秋风至？萧萧送雁群。朝来入庭树，孤客最先闻。——唐代·刘禹锡《秋风引》
37  一为迁客去长沙，西望长安不见家。 黄鹤楼中吹玉笛，江城五月落梅花。——唐代·李白《与史郎中钦听黄鹤楼上吹笛》
38  东风吹雨过青山，却望千门草色闲。家在梦中何日到，春生江上几人还？川原缭绕浮云外，宫阙参差落照间。谁念为儒逢世难，独将衰鬓客秦关。——唐代·卢纶《长安春望》
39  迢递三巴路，羁危万里身。乱山残雪夜，孤烛异乡人。渐与骨肉远，转于僮仆亲。那堪正飘泊，明日岁华新。——唐代·崔涂《除夜》
40  群山万壑赴荆门，生长明妃尚有村。一去紫台连朔漠，独留青冢向黄昏。画图省识春风面，环佩空归夜月魂。千载琵琶作胡语，分明怨恨曲中论。——唐代·杜甫《咏怀古迹五首·其三》
41  暖戏烟芜锦翼齐，品流应得近山鸡。雨昏青草湖边过，花落黄陵庙里啼。游子乍闻征袖湿，佳人才唱翠眉低。相呼相应湘江阔，苦竹丛深日向西。——唐代·郑谷《鹧鸪》
42  邯郸驿里逢冬至，抱膝灯前影伴身。 想得家中夜深坐，还应说着远行人。——唐代·白居易《邯郸冬至夜思家》
43  杨柳阴阴细雨晴，残花落尽见流莺。春风一夜吹乡梦，又逐春风到洛城。——唐代·武元衡《春兴》
44  入春才七日，离家已二年。人归落雁后，思发在花前。——隋代·薛道衡《人日思归》
45  强欲登高去，无人送酒来。遥怜故园菊，应傍战场开。——唐代·岑参《行军九日思长安故园》
46  人言落日是天涯，望极天涯不见家。已恨碧山相阻隔，碧山还被暮云遮。——宋代·李觏《乡思》
47  二月江南花满枝，他乡寒食远堪悲。贫居往往无烟火，不独明朝为子推。——唐代·孟云卿《寒食》
48  谁谓河广？一苇杭之。谁谓宋远？跂予望之。谁谓河广？曾不容刀。谁谓宋远？曾不崇朝。——先秦·佚名《河广》
49  一自胡尘入汉关，十年伊洛路漫漫。青墩溪畔龙钟客，独立东风看牡丹。——宋代·陈与义《咏牡丹》
50  远书归梦两悠悠，只有空床敌素秋。 阶下青苔与红树，雨中寥落月中愁。——唐代·李商隐《端居》
51  岁暮阴阳催短景，天涯霜雪霁寒宵。五更鼓角声悲壮，三峡星河影动摇。野哭几家闻战伐，夷歌数处起渔樵。卧龙跃马终黄土，人事依依漫寂寥。&版本一&岁暮阴阳催短景，天涯霜雪霁寒宵。五更鼓角声悲壮，三峡星河影动摇。野哭千家闻战伐，夷歌数处起渔樵。卧龙跃马终黄土，人事音书漫寂寥。&版本二&——唐代·杜甫《阁夜》
52  心逐南云逝，形随北雁来。故乡篱下菊，今日几花开。——南北朝·江总《于长安归还扬州九月九日行薇山亭赋韵》
53  故园渺何处，归思方悠哉。淮南秋雨夜，高斋闻雁来。——唐代·韦应物《闻雁》
54  岚雾今朝重，江山此地深。滩声秋更急，峡气晓多阴。 望阙云遮眼，思乡雨滴心。将何慰幽独，赖此北窗琴。——唐代·白居易《阴雨》
55  马穿山径菊初黄，信马悠悠野兴长。万壑有声含晚籁，数峰无语立斜阳。棠梨叶落胭脂色，荞麦花开白雪香。何事吟余忽惆怅，村桥原树似吾乡。——宋代·王禹偁《村行》
56  独有宦游人，偏惊物候新。云霞出海曙，梅柳渡江春。淑气催黄鸟，晴光转绿蘋。忽闻歌古调，归思欲沾巾。——唐代·杜审言《和晋陵陆丞早春游望》
57  楚水巴山江雨多，巴人能唱本乡歌。今朝北客思归去，回入纥那披绿罗。——唐代·刘禹锡《竹枝词二首·其二》
58  悲歌可以当泣，远望可以当归。思念故乡，郁郁累累。欲归家无人，欲渡河无船。心思不能言，肠中车轮转。——两汉·佚名《悲歌》
59  毖彼泉水，亦流于淇。有怀于卫，靡日不思。娈彼诸姬，聊与之谋。出宿于泲，饮饯于祢，女子有行，远父母兄弟。问我诸姑，遂及伯姊。出宿于干，饮饯于言。载脂载辖，还车言迈。遄臻于卫，不瑕有害？我思肥泉，兹之永叹。思须与漕，我心悠悠。驾言出游，以写我忧。——先秦·佚名《泉水》
60  岁落众芳歇，时当大火流。霜威出塞早，云色渡河秋。梦绕边城月，心飞故国楼。思归若汾水，无日不悠悠。——唐代·李白《太原早秋》
61  肃肃花絮晚，菲菲红素轻。日长唯鸟雀，春远独柴荆。 数有关中乱，何曾剑外清。故乡归不得，地入亚夫营。——唐代·杜甫《春远》
62  蜀国曾闻子规鸟，宣城还见杜鹃花。 一叫一回肠一断，三春三月忆三巴。——唐代·李白《宣城见杜鹃花》
63  东来万里客，乱定几年归？肠断江城雁，高高向北飞！——唐代·杜甫《归雁》
64  年年春日异乡悲，杜曲黄莺可得知。 更被夕阳江岸上，断肠烟柳一丝丝。——唐代·韦庄《江外思乡》
65  水流花谢两无情，送尽东风过楚城。胡蝶梦中家万里，子规枝上月三更。故园书动经年绝，华发春唯满镜生。自是不归归便得，五湖烟景有谁争。——唐代·崔涂《春夕》
66  年去年来白发新，匆匆马上又逢春。关河底事空留客？岁月无情不贷人。一寸丹心图报国，两行清泪为思亲。孤怀激烈难消遣，漫把金盘簇五辛。——明代·于谦《立春日感怀》
67  九月九日眺山川，归心归望积风烟。他乡共酌金花酒，万里同悲鸿雁天。——唐代·卢照邻《九月九日登玄武山》
68  旅馆无良伴，凝情自悄然。寒灯思旧事，断雁警愁眠。远梦归侵晓，家书到隔年。沧江好烟月，门系钓鱼船。——唐代·杜牧《旅宿》
69  旅馆谁相问，寒灯独可亲。一年将尽夜，万里未归人。寥落悲前事，支离笑此身。愁颜与衰鬓，明日又逢春。——唐代·戴叔伦《除夜宿石头驿》
70  春风一夜到衡阳，楚水燕山万里长。莫道春来便归去，江南虽好是他乡。——明代·王恭《春雁》
71  潇湘何事等闲回，水碧沙明两岸苔。 二十五弦弹夜月，不胜清怨却飞来。——唐代·钱起《归雁》
72  灞涘望长安，河阳视京县。白日丽飞甍，参差皆可见。余霞散成绮，澄江静如练。喧鸟覆春洲，杂英满芳甸。去矣方滞淫，怀哉罢欢宴。佳期怅何许，泪下如流霰。有情知望乡，谁能鬒不变？——南北朝·谢朓《晚登三山还望京邑》
73  阳月南飞雁，传闻至此回。我行殊未已，何日复归来。江静潮初落，林昏瘴不开。明朝望乡处，应见陇头梅。——唐代·宋之问《题大庾岭北驿》
74  满月飞明镜，归心折大刀。转蓬行地远，攀桂仰天高。水路疑霜雪，林栖见羽毛。此时瞻白兔，直欲数秋毫。稍下巫山峡，犹衔白帝城。气沈全浦暗，轮仄半楼明。刁斗皆催晓，蟾蜍且自倾。张弓倚残魄，不独汉家营。——唐代·杜甫《八月十五夜月二首》
75  早起见日出，暮见栖鸟还。客心自酸楚，况对木瓜山。——唐代·李白《望木瓜山》
76  籊籊竹竿，以钓于淇。岂不尔思？远莫致之。泉源在左，淇水在右。女子有行，远兄弟父母。淇水在右，泉源在左。巧笑之瑳，佩玉之傩。淇水滺滺，桧楫松舟。驾言出游，以写我忧。——先秦·佚名《竹竿》
77  近寒食雨草萋萋，著麦苗风柳映堤。等是有家归未得，杜鹃休向耳边啼。——唐代·佚名《杂诗》
78  江水三千里，家书十五行。行行无别语，只道早还乡。——明代·袁凯《京师得家书》
79  孤云与归鸟，千里片时间。念我何留滞，辞家久未还。微阳下乔木，远烧入秋山。临水不敢照，恐惊平昔颜！——唐代·马戴《落日怅望》
80  洛城一别四千里，胡骑长驱五六年。草木变衰行剑外，兵戈阻绝老江边。思家步月清宵立，忆弟看云白日眠。闻道河阳近乘胜，司徒急为破幽燕。——唐代·杜甫《恨别》
81  君家何处住，妾住在横塘。停船暂借问，或恐是同乡。——唐代·崔颢《长干行·君家何处住》
82  松下茅亭五月凉，汀沙云树晚苍苍。行人无限秋风思，隔水青山似故乡。——唐代·戴叔伦《题稚川山水》
83  三载重阳菊，开时不在家。何期今日酒，忽对故园花。野旷云连树，天寒雁聚沙。登临无限意，何处望京华。——明代·文森《九日》
84  故乡杳无际，日暮且孤征。川原迷旧国，道路入边城。野戍荒烟断，深山古木平。如何此时恨，噭噭夜猿鸣。——唐代·陈子昂《晚次乐乡县》
85  汉宫美女多如云，中有一人字昭君。天生倾国倾城色，玉质孤高卓不群。来至掖庭已有年，愁听宫漏独成眠。可怜绝色等闲弃，汉帝不分媸与妍。非是君王不好色，佳人如织绕其侧。颠鸾倒凤夕连朝，遍识群芳犹未得。思幸佳人无孑遗，九重选美事颇奇。不劳龙目亲遴选，分辩媸妍赖画师。高低美丑瘦和肥，全仗画师笔一挥。古有按图寻骏马，今皇凭画幸嫔妃。粉黛欲蒙君眷顾，千金竟把画工赂。钱有几多艳几多，无钱休得君恩遇。群娥每每沐皇风，独有昭君际遇穷。自恃无双才与色，讵肯摧眉赂画工！朔方正月雪澌澌，单于策马至京西。因闻汉阙多佳丽，欲索一人娶作妻。汉帝闻言忙颔首，和亲政策由来久。只求边塞暂安宁，愿向单于献佳偶。诏传呈上美人图，御笔按图点丽姝。宫中美色真难舍，乃选庸姿嫁北胡。钦点宫娥上殿堂，昭君为字名王嫱。红袖翩跹迤逦至，至时四壁顿生光。纤步凌波行若止，清香袅袅风吹蕊。骨似琼瑶肌似冰，明眸转盼如秋水。芳华盖世满堂惊，汉帝茫然叹失声。画上庸姿乃绝色，其间究竟是何情？君言既出难更改，忍送红颜归翰海。暗将昭君比众妃，三千佳丽无光彩。含颦忍泪别君王，贱妾从今辞故乡。不用满朝贤将相，蛾眉为国靖边疆。妾今远嫁万千里，胜在深宫寂寞死。宫中尚有如花人，不赂画工命似纸。愿君莫惜妾微身，应惜忠心体国臣。但得贤才良将在，守边何必用佳人！更怜豪杰没尘埃，辜负平生万丈才。岂能屈节事权贵？慷慨高歌归去来！绝色常遭妖女妒，贤才每被奸人误。栖身异域本寻常，多少英雄悲失路！铁马戎装出塞去，莫愁身似风中絮。既然此地不留人，他乡自有留人处！朔漠茫茫走石沙，随身唯有一琵琶。此去诚知难复返，天涯何处不为家！黄雾涨天雪晦冥，黑云拂地风膻腥。高原万里草皆白，大漠千年冢独青。无端叙写昭君辞，红粉飘零实可悲。千古英雄同一叹，伤怀岂止为蛾眉！——南北朝·沈约《昭君辞》
86  如丝苣甲饤春盘，韭叶金黄雪未干。旅饭二年无此味，故园千里几时还。异方时节三巵酒，残岁风烟一惨颜。曾奉龙旗典邦礼，岁穷祠祀少休闲。——宋代·张耒《春日》
87  西湖春色归，春水绿于染。群芳烂不收，东风落如糁。参军春思乱如云，白发题诗愁送春。遥知湖上一樽酒，能忆天涯万里人。万里思春尚有情，忽逢春至客心惊。雪消门外千山绿，花发江边二月晴。少年把酒逢春色，今日逢春头已白。异乡物态与人殊，惟有东风旧相识。——宋代·欧阳修《春日西湖寄谢法曹歌》
88  天山雪后海风寒，横笛偏吹行路难。碛里征人三十万，一时回首月中看。——唐代·李益《从军北征》
89  云开远见汉阳城，犹是孤帆一日程。估客昼眠知浪静，舟人夜语觉潮生。三湘愁鬓逢秋色，万里归心对月明。旧业已随征战尽，更堪江上鼓鼙声。——唐代·卢纶《晚次鄂州》
90  客舍并州已十霜，归心日夜忆咸阳。无端更渡桑干水，却望并州是故乡。——唐代·刘皂《旅次朔方》
91  柳黄未吐叶，水绿半含苔。春色边城动，客思故乡来。——南北朝·何逊《边城思》
92  半烟半雨江桥畔，映杏映桃山路中。 会得离人无限意，千丝万絮惹春风。——唐代·郑谷《柳》
93  萧萧山路穷秋雨，淅淅溪风一岸蒲。为问寒沙新到雁，来时还下杜陵无。——唐代·杜牧《秋浦途中》
94  长空澹澹孤鸟没，万古销沉向此中。 看取汉家何事业，五陵无树起秋风。——唐代·杜牧《登乐游原》
95  呜轧江楼角一声，微阳潋潋落寒汀。不用凭栏苦回首，故乡七十五长亭。——唐代·杜牧《题齐安城楼》
96  牛羊下来久，各已闭柴门。风月自清夜，江山非故园。石泉流暗壁，草露滴秋根。头白灯明里，何须花烬繁。——唐代·杜甫《日暮》
97  问春从此去，几日到秦原。凭寄还乡梦，殷勤入故园。——唐代·柳宗元《零陵早春》
98  清瑟怨遥夜，绕弦风雨哀。孤灯闻楚角，残月下章台。 芳草已云暮，故人殊未来。乡书不可寄，秋雁又南回。——唐代·韦庄《章台夜思》
99  凉叶萧萧散雨声，虚堂淅淅掩霜清。黄华自与西风约，白发先从远客生。吟似候虫秋更苦，梦和寒鹊夜频惊。何时石岭关山路，一望家山眼暂明？——金朝·元好问《秋怀》
100  匪风发兮，匪车偈兮。顾瞻周道，中心怛兮。匪风飘兮，匪车嘌兮。顾瞻周道，中心吊兮。谁能亨鱼？溉之釜鬵。谁将西归？怀之好音。——先秦·佚名《匪风》
101  屏风围坐鬓毵毵，绛蜡摇光照莫酣。京国多年情尽改，忽听春雨忆江南。——元代·虞集《听雨》
102  山窗游玉女，涧户对琼峰。岩顶翔双凤，潭心倒九龙。酒中浮竹叶，杯上写芙蓉。故验家山赏，惟有风入松。——唐代·武则天《游九龙潭》
103  何处它年寄此生，山中江上总关情。无端绕屋长松树，尽把风声作雨声。——元代·虞集《院中独坐》
104  我在巴东三峡时，西看明月忆峨眉。月出峨眉照沧海，与人万里长相随。黄鹤楼前月华白，此中忽见峨眉客。峨眉山月还送君，风吹西到长安陌。长安大道横九天，峨眉山月照秦川。黄金狮子乘高座，白玉麈尾谈重玄。我似浮云殢吴越，君逢圣主游丹阙。一振高名满帝都，归时还弄峨眉月。——唐代·李白《峨眉山月歌送蜀僧晏入中京》
105  落帆逗淮镇，停舫临孤驿。浩浩风起波，冥冥日沉夕。 人归山郭暗，雁下芦洲白。独夜忆秦关，听钟未眠客。——唐代·韦应物《夕次盱眙县》
106  江路西南永，归流东北骛。天际识归舟，云中辨江树。旅思倦摇摇，孤游昔已屡。既欢怀禄情，复协沧洲趣。嚣尘自兹隔，赏心于此遇。虽无玄豹姿，终隐南山雾。——南北朝·谢朓《之宣城郡出新林浦向板桥》
107  客舟系缆柳阴旁，湖影侵篷夜气凉。 万顷波光摇月碎，一天风露藕花香。——元代·黄庚《临平泊舟》
108  独游千里外，高卧七盘西。晓月临窗近，天河入户低。芳春平仲绿，清夜子规啼。浮客空留听，褒城闻曙鸡。——唐代·沈佺期《夜宿七盘岭》
109  紫骝行且嘶，双翻碧玉蹄。临流不肯渡，似惜锦障泥。白雪关山远，黄云海戍迷。挥鞭万里去，安得念春闺。——唐代·李白《紫骝马》
110  万里人南去，三春雁北飞。不知何岁月，得与尔同归？——唐代·韦承庆《南中咏雁诗》
111  秋风吹木叶，还似洞庭波。常山临代郡，亭障绕黄河。心悲异方乐，肠断陇头歌。薄暮临征马，失道北山阿。——南北朝·王褒2《渡河北》
112  晚日低霞绮，晴山远画眉。春青河畔草，不是望乡时。——唐代·韩琮《晚春江晴寄友人》
113  一身从远使，万里向安西。汉月垂乡泪，胡沙费马蹄。寻河愁地尽，过碛觉天低。送子军中饮，家书醉里题。——唐代·岑参《碛西头送李判官入京》
114  年年岁岁望中秋，岁岁年年雾雨愁。凉月风光三夜好，老夫怀抱一生休。明时谅费银河洗，缺处应须玉斧修。京洛胡尘满人眼，不知能似浙江不。——宋代·曾几《癸未八月十四日至十六夜月色皆佳》
115  四牡騑騑，周道倭迟。岂不怀归？王事靡盬，我心伤悲。四牡騑騑，啴啴骆马。岂不怀归？王事靡盬，不遑启处。翩翩者鵻，载飞载下，集于苞栩。王事靡盬，不遑将父。翩翩者鵻，载飞载止，集于苞杞。王事靡盬，不遑将母。驾彼四骆，载骤骎骎。岂不怀归？是用作歌，将母来谂。——先秦·佚名《四牡》
116  雨匀紫菊丛丛色，风弄红蕉叶叶声。北畔是山南畔海，只堪图画不堪行。——唐代·杜荀鹤《闽中秋思》
117  早秋惊落叶，飘零似客心。翻飞未肯下，犹言惜故林。——唐代·孔绍安《落叶》
118  马上逢寒食，愁中属暮春。可怜江浦望，不见洛阳人。北极怀明主，南溟作逐臣。故园肠断处，日夜柳条新。——唐代·宋之问《途中寒食题黄梅临江驿寄崔融》
119  为忆长安烂熳开，我今移尔满庭栽。 红兰莫笑青青色，曾向龙山泛酒来。——唐代·韦庄《庭前菊》
120  鹧鸪声里夕阳西，陌上征人首尽低。遍地关山行不得，为谁辛苦尽情啼？——清代·尤侗《闻鹧鸪》
121  他乡逢七夕，旅馆益羁愁。不见穿针妇，空怀故国楼。 绪风初减热，新月始临秋。谁忍窥河汉，迢迢问斗牛。——唐代·孟浩然《他乡七夕》
122  岸雨过城头，黄鹂上戍楼。塞花飘客泪，边柳挂乡愁。白发悲明镜，青春换敝裘。君从万里使，闻已到瓜州。——唐代·岑参《武威春暮闻宇文判官西使还已到晋昌》
123  郢门一为客，巴月三成弦。朔风正摇落，行子愁归旋。 杳杳山外日，茫茫江上天。人迷洞庭水，雁度潇湘烟。 清旷谐宿好，缁磷及此年。百龄何荡漾，万化相推迁。 空谒苍梧帝，徒寻溟海仙。已闻蓬海浅，岂见三桃圆。 倚剑增浩叹，扪襟还自怜。终当游五湖，濯足沧浪泉。——唐代·李白《郢门秋怀》
124  滞雨长安夜，残灯独客愁。故乡云水地，归梦不宜秋。——唐代·李商隐《滞雨》
125  月升岩石巅，下照一溪烟。烟色如云白，流来野寺前。开门惜夜景，矫首看霜天。谁见无家客，山中独不眠。——清代·江湜《山寺夜起》
126  蜀国曾闻子规鸟，宣城又见杜鹃花。一叫一回肠一断，三春三月忆三巴。——唐代·李白《宣城见杜鹃花》
127  鸟啼花发柳含烟，掷却风光忆少年。更上高楼望江水，故乡何处一归船。——唐代·顾况《登楼望水》
128  倦闻子规朝暮声，不意忽有黄鹂鸣。一声梦断楚江曲，满眼故园春意生。目极千里无山河，麦芒际天摇清波。王畿优本少赋役，务闲酒熟饶经过。此时晴烟最深处，舍南巷北遥相语。翻日迥度昆明飞，凌风邪看细柳翥。我今误落千万山，身同伧人不思还。乡禽何事亦来此，令我生心忆桑梓。闭声回翅归务速，西林紫椹行当熟。——唐代·柳宗元《闻黄鹂》
129  浩汗霜风刮天地，温泉火井无生意。 泽国龙蛇冻不伸，南山瘦柏消残翠。——唐代·岑参《冬夕》
130  万里衡阳雁，今年又北归。双双瞻客上，一一背人飞。云里相呼疾，沙边自宿稀。系书元浪语，愁寂故山薇。欲雪违胡地，先花别楚云。却过清渭影，高起洞庭群。塞北春阴暮，江南日色曛。伤弓流落羽，行断不堪闻。——唐代·杜甫《归雁二首》
131  九日黄花酒，登高会昔闻。霜威逐亚相，杀气傍中军。横笛惊征雁，娇歌落塞云。边头幸无事，醉舞荷吾君。——唐代·岑参《奉陪封大夫九日登高》
132  摇落暮天迥，青枫霜叶稀。孤城向水闭，独鸟背人飞。渡口月初上，邻家渔未归。乡心正欲绝，何处捣寒衣。——唐代·刘长卿《馀干旅舍》
133  旅客三秋至，层城四望开。楚山横地出，汉水接天回。冠盖非新里，章华即旧台。习池风景异，归路满尘埃。——唐代·杜审言《登襄阳城》
134  芳树千株发，摇荡三阳时。气软来风易，枝繁度鸟迟。春至花如锦，夏近叶成帷。欲寄边城客，路远谁能持。——南北朝·李爽《芳树》
135  江山信美非吾土，漂泊栖迟近百年。山舍墓田同水曲，不堪梦觉听啼鹃。——元代·虞集《至正改元辛巳寒食日示弟及诸子侄》
136  高楼聊引望，杳杳一川平。远水无人渡，孤舟尽日横。荒村生断霭，深树语流莺。旧业遥清渭，沉思忽自惊。——宋代·寇准《春日登楼怀归》
137  客思似杨柳，春风千万条。更倾寒食泪，欲涨冶城潮。巾发雪争出，镜颜朱早凋。未知轩冕乐，但欲老渔樵。——宋代·王安石《壬辰寒食》
138  清明时节出郊原，寂寂山城柳映门。水隔淡烟修竹寺，路经疏雨落花村。天寒酒薄难成醉，地迥楼高易断魂。回首故山千里外，别离心绪向谁言？——宋代·杨徽之《寒食寄郑起侍郎》
139  步出城东门，遥望江南路。前日风雪中，故人从此去。我欲渡河水，河水深无梁。愿为双黄鹄，高飞还故乡。——两汉·佚名《步出城东门》
140  白鹭拳一足，月明秋水寒。人惊远飞去，直向使君滩。——唐代·李白《赋得白鹭鸶送宋少府入三峡》
141  汉水临襄阳，花开大堤暖。佳期大堤下，泪向南云满。春风无复情，吹我梦魂散。不见眼中人，天长音信断。——唐代·李白《大堤曲》
142  八月洞庭秋，潇湘水北流。还家万里梦，为客五更愁。不用开书帙，偏宜上酒楼。故人京洛满，何日复同游。——唐代·张谓《同王征君湘中有怀》
143  忽上天山路，依然想物华。云疑上苑叶，雪似御沟花。行叹戎麾远，坐怜衣带赊。交河浮绝塞，弱水浸流沙。旅思徒漂梗，归期未及瓜。宁知心断绝，夜夜泣胡笳。——唐代·骆宾王《晚度天山有怀京邑》
144  远游越山川，山川修且广。振策陟崇丘，安辔遵平莽。夕息抱影寐，朝徂衔思往。顿辔倚嵩岩，侧听悲风响。清露坠素辉，明月一何朗。抚枕不能寐，振衣独长想。——魏晋·陆机《赴洛道中作》
145  剑南风景腊前春，山鸟江风得雨新。莫怪送君行较远，自缘身是忆归人。——唐代·雍陶《送蜀客》
146  洞庭叶未下，潇湘秋欲生。高斋今夜雨，独卧武昌城。重以桑梓念，凄其江汉情。不知天外雁，何事乐长征？——明代·徐祯卿《在武昌作》
147  萧条亭障远，凄惨风尘多。关门临白狄，城影入黄河。秋风别苏武，寒水送荆轲。谁言气盖世，晨起帐中歌。——南北朝·庾信《拟咏怀二十七首·其二十六》
148  沙碛秋高苑马肥，哀笳一曲塞云飞。南都儿辈应相念，过尽征鸿犹未归。——元代·曹元用《塞上忆汶水》
149  新烟着柳禁垣斜，杏酪分香俗共夸。白下有山皆绕郭，清明无客不思家。卞侯墓下迷芳草，卢女门前映落花。喜得故人同待诏，拟沽春酒醉京华。——元代·高启《清明呈馆中诸公》
150  独凭朱槛立凌晨，山色初明水色新。竹雾晓笼衔岭月，频风暖送过江春。子城阴处犹残雪，衙鼓声前未有尘。三百年来庾楼上，曾经多少望乡人。——唐代·白居易《庾楼晓望》
151  紫塞月明千里，金甲冷，戍楼寒。梦长安。乡思望中天阔，漏残星亦残。画角数声呜咽，雪漫漫。——唐代·牛峤《定西番·紫塞月明千里》
152  北雁来时岁欲昏，私书归梦杳难分。井桐叶落池荷尽，一夜西窗雨不闻。——宋代·欧阳修《宿云梦馆》
153  雨雪隔榆溪，从军度陇西。绕阵看狐迹，依山见马蹄。天寒旗彩坏，地暗鼓声低。漫漫愁云起，苍苍别路迷。——南北朝·江总《雨雪曲》
154  暝色蒹葭外，苍茫旅眺情。残雪和雁断，新月带潮生。天到水中尽，舟随树杪行。离家今几宿，厌听棹歌声。——宋代·严羽《江行》
155  睡起无聊倚舵楼，瞿塘西望路悠悠。长江巨浪征人泪，一夜西风共白头。——清代·宋琬《江上阻风》
156  南楚春候早，余寒已滋荣。土膏释原野，白蛰竞所营。缀景未及郊，穑人先偶耕。园林幽鸟啭，渚泽新泉清。农事诚素务，羁囚阻平生。故池想芜没，遗亩当榛荆。慕隐既有系，图功遂无成。聊从田父言，款曲陈此情。眷然抚耒耜，回首烟云横。——唐代·柳宗元《首春逢耕者》
157  日日望乡国，空歌白苎词。长因送人处，忆得别家时。 失意还独语，多愁只自知。客亭门外柳，折尽向南枝。——唐代·张籍《蓟北旅思》
158  坐到三更尽，归仍万里赊。雪声偏傍竹，寒梦不离家。晓角分残漏，孤灯落碎花。二年随骠骑，辛苦向天涯。——唐代·戎昱《桂州腊夜》
159  天长地阔岭头分，去国离家见白云。洛浦风光何所似，崇山瘴疠不堪闻。南浮涨海人何处，北望衡阳雁几群。两地江山万余里，何时重谒圣明君。——唐代·沈佺期《遥同杜员外审言过岭》
160  交趾殊风候，寒迟暖复催。仲冬山果熟，正月野花开。积雨生昏雾，轻霜下震雷。故乡逾万里，客思倍从来。——唐代·杜审言《旅寓安南》
161  渭水东流去，何时到雍州？凭添两行泪，寄向故园流。——唐代·岑参《西过渭州见渭水思秦川》
162  白水满春塘，旅雁每迥翔。唼流牵弱藻，敛翮带馀霜。群浮动轻浪，单泛逐孤光。悬飞竟不下，乱起未成行。刷羽同摇漾，一举还故乡。——南北朝·沈约《咏湖中雁》
163  百结愁肠郁不开，此生惆怅异乡来。思亲堂上茱初插，忆妹窗前句乍裁。对菊难逢元亮酒，登楼愧乏仲宣才。良时佳节成辜负，旧日欢场半是苔。——清代·秋瑾《九日感赋》
164  朔方三度重阳节，河曲干旌岁岁忙。鬓发已甘尘路白，菊花犹送塞垣黄。中丞疏有回天力，太宰功兼蹜地方。云外好呼南去雁，系书先为报江乡。——明代·齐之鸾《九日登清水营城》
165  二庭归望断，万里客心愁。山路犹南属，河源自北流。晚风连朔气，新月照边秋。灶火通军壁，烽烟上戍楼。龙庭但苦战，燕颔会封侯。莫作兰山下，空令汉国羞。——唐代·骆宾王《夕次蒲类津》
166  江上数株桑枣树，自从离乱更荒凉。那堪旅馆经残腊，只把空书寄故乡。典尽客衣三尺雪，炼精诗句一头霜。故人多在芙蓉幕，应笑孜孜道未光。——唐代·王建《维扬冬末寄幕中二从事》
167  举目纵然非我有，思量似在故山时。鹤盘远势投孤屿，蝉曳残声过别枝。凉月照窗攲枕倦，澄泉绕石泛觞迟。青云未得平行去，梦到江南身旅羁。——唐代·方干《旅次洋州寓居郝氏林亭》
168  聊凭危堞望，暗起异乡情。霜落蒹葭白，山昏雾露生。河滩胡雁下，戎垒汉鼙惊。独树残秋色，狂歌泪满缨。——唐代·马戴《边城独望》
169  落絮飞花日又西，踏青无侣草萋萋。交亲书断竟不到，忍听黄昏杜宇啼。——唐代·李中《钟陵禁烟寄从弟》
170  江旷春潮白，山长晓岫青。他乡临睨极，花柳映边亭。——唐代·王勃《早春野望》
171  寂寞枯枰响泬寥，秦淮秋老咽寒潮。白头灯影凉宵里，一局残棋见六朝。——清代·钱谦益《金陵后观棋绝句六首·选一》
172  朔风万里入衣多，嘹呖寒空一雁过。鱼泽滩头嘶猎马，省嵬城畔看黄河。香醪欲醉茱萸节，壮志还为出塞歌。骋望因高云外尽，乡关回首愧烟萝。——明代·石茂华《九月九日登长城关》
173  南国辛居士，言归旧竹林。未逢调鼎用，徒有济川心。 予亦忘机者，田园在汉阴。因君故乡去，遥寄式微吟。——唐代·孟浩然《都下送辛大之鄂》
174  晓笛引乡泪，秋冰鸣马蹄。一身虏云外，万里胡天西。终日见征战，连年闻鼓鼙。故山在何处，昨日梦清溪。——唐代·岑参《早发焉耆怀终南别业》
175  酒泉太守能剑舞，高堂置酒夜击鼓。胡笳一曲断人肠，座上相看泪如雨。琵琶长笛曲相和，羌儿胡雏齐唱歌。浑炙犁牛烹野驼，交河美酒归叵罗。三更醉后军中寝，无奈秦山归梦何。——唐代·岑参《酒泉太守席上醉后作》
176  际晓投巴峡，馀春忆帝京。晴江一女浣，朝日众鸡鸣。水国舟中市，山桥树杪行。登高万井出，眺迥二流明。人作殊方语，莺为故国声。赖多山水趣，稍解别离情。——唐代·王维《晓行巴峡》
177  荆蛮非我乡，何为久滞淫。方舟泝大江，日暮愁我心。山冈有余映，岩阿增重阴。狐狸驰赴穴，飞鸟翔故林。流波激清响，猴猿临岸吟。迅风拂裳袂，白露沾衣襟。独夜不能寐，摄衣起抚琴。丝桐感人情，为我发悲音。羁旅无终极，忧思壮难任。——魏晋·王粲《七哀诗三首·其二》
178  衰柳疏疏苔满地。十二阑干，故国三千里。南去北来人老矣。短亭依旧残阳里。紫蟹黄柑真解事。似倩西风、劝我归欤未。王粲登临寥落际。雁飞不断天连水。——宋代·王庭筠《凤栖梧·衰柳疏疏苔满地》
179  老翁山下玉渊回，手植青松三万栽。父老得书知我在，小轩临水为君开。试看一一龙蛇活，更听萧萧风雨哀。便与甘棠同不剪，苍髯白甲待归来。——宋代·苏轼《送贾讷倅眉》
180  百年怀土望，千里倦游情。高低寻戍道，远近听泉声。涧叶才分色，山花不辨名。羁心何处尽，风急暮猿清。——唐代·王勃《麻平晚行》
181  去年上巳洛桥边，今年寒食庐山曲。遥怜巩树花应满，复见吴洲草新绿。吴洲春草兰杜芳，感物思归怀故乡。驿骑明朝发何处？猿声今夜断君肠。——唐代·宋之问《寒食江州满塘驿》
182  扣舷不能寐，浩露清衣襟。弥伤孤舟夜，远结万里心。幽兴惜瑶草，素怀寄鸣琴。三奏月初上，寂寥寒江深。——唐代·权德舆《月夜江行》
183  十上书仍寝，如流岁又迁。望家思献寿，算甲恨长年。 虚牖传寒柝，孤灯照绝编。谁应问穷辙，泣尽更潸然。——唐代·欧阳詹《除夜长安客舍》
184  五柳先生本在山，偶然为客落人间。秋来见月多归思，自起开笼放白鹇。——唐代·雍陶《和孙明府怀旧山》
185  上苑风烟好，中桥道路平。蹴球尘不起，泼火雨新晴。 宿醉头仍重，晨游眼乍明。老慵虽省事，春诱尚多情。 遇客踟蹰立，寻花取次行。连钱嚼金勒，凿落写银罂。 府酝伤教送，官娃岂要迎。舞腰那及柳，歌舌不如莺。 乡国真堪恋，光阴可合轻。三年遇寒食，尽在洛阳城。——唐代·白居易《洛桥寒食日作十韵》
186  渐老念乡国，先归独羡君。吴山全接汉，江树半藏云。振锡林烟断，添瓶涧月分。重栖上方定，孤狖雪中闻。——宋代·简长《送僧南归》
187  谪弃殊隐沦，登陟非远郊。所怀缓伊郁，讵欲肩夷巢。高岩瞰清江，幽窟潜神蛟。开旷延阳景，回薄攒林梢。西亭构其巅，反宇临呀庨。背瞻星辰兴，下见云雨交。惜非吾乡土，得以荫菁茆。羁贯去江介，世仕尚函崤。故墅即沣川，数亩均肥硗。台馆集荒丘，池塘疏沈坳。会有圭组恋，遂贻山林嘲。薄躯信无庸，锁屑剧斗筲。囚居固其宜，厚羞久已包。庭除植蓬艾，隟牖悬蟏蛸。所赖山水客，扁舟柱长梢。挹流敌清觞，掇野代嘉肴。适道有高言，取乐非弦匏。逍遥屏幽昧，澹薄辞喧呶。晨鸡不余欺，风雨闻嘐嘐。再期永日闲，提挈移中庖。——唐代·柳宗元《游朝阳岩遂登西亭二十韵》
188  泛舟大河里，积水穷天涯。天波忽开拆，郡邑千万家。行复见城市，宛然有桑麻。回瞻旧乡国，渺漫连云霞。——唐代·王维《渡河到清河作》
189  西行殊未已，东望何时还。终日风与雪，连天沙复山。二年领公事，两度过阳关。相忆不可见，别来头已斑。——唐代·岑参《寄宇文判官》
190  相送泪沾衣，天涯独未归。将军初得罪，门客复何依？梦去湖山阔，书停陇雁稀。园林幸接近，一为到柴扉。——唐代·岑参《送四镇薛侍御东归》
1  君自故乡来，应知故乡事。来日绮窗前，寒梅著花未？——唐代·王维《杂诗三首·其二》
2  时三子已归自外家去远即相忘，归近不可忍。儿女已在眼，眉目略不省。喜极不得语，泪尽方一哂。了知不是梦，忽忽心未稳。——宋代·陈师道《示三子》
3  高台多悲风，朝日照北林。之子在万里，江湖逈且深。方舟安可极，离思故难任。孤鴈飞南游，过庭长哀吟。翘思慕远人，愿欲托遗音。形影忽不见，翩翩伤我心。转蓬离本根，飘飖随长风。何意回飚举，吹我入云中。高高上无极，天路安可穷。类此游客子，捐躯远从戎。毛褐不掩形，薇藿常不充。去去莫复道，沉忧令人老。西北有织妇，绮缟何缤纷。明晨秉机杼，日昃不成文。太息终长夜，悲啸入青云。妾身守空闺，良人行从军。自期三年归，今已历九春。飞鸟遶树翔，噭噭鸣索羣。愿为南流景，驰光见我君。南国有佳人，容华若桃李。朝游江北岸，夕宿潇湘沚。时俗薄朱颜，谁为发皓齿。俯仰岁将暮，荣曜难久恃。仆夫早严驾，吾将远行游。远游欲何之，吴国为我仇。将骋万里涂，东路安足由。江介多悲风，淮泗驰急流。愿欲一轻济，惜哉无方舟。闲居非吾志，甘心赴国忧。飞观百余尺，临牖yǒu御棂轩。远望周千里，朝夕见平原。烈士多悲心，小人偷自闲。国雠亮不塞，甘心思丧元。拊剑西南望，思欲赴太山。弦急悲声发，聆我慷慨言。揽衣出中闺，逍遥步两楹。闲房何寂寞，绿草被阶庭。空室自生风，百鸟翩南征。春思安可忘，忧戚与我幷。佳人在远遁，妾身单且茕。欢会难再遇，芝兰不重荣。人皆弃旧爱，君岂若平生。寄松为女萝，依水如浮萍。赍jī身奉衿带，朝夕不堕倾。倘终顾盻恩，永副我中情。——魏晋·曹植《杂诗七首》
4  泪墨洒为书，将寄万里亲。书去魂亦去，兀然空一身。——唐代·孟郊《归信吟》
5  门有车马客，驾言发故乡。念君久不归，濡迹涉江湘。投袂赴门涂，揽衣不及裳。拊膺携客泣，掩泪叙温凉。借问邦族间，恻怆论存亡。亲友多零落，旧齿皆凋丧。市朝互迁易，城阙或丘荒。坟垄日月多，松柏郁茫茫。天道信崇替，人生安得长。慷慨惟平生，俯仰独悲伤。——魏晋·陆机《门有车马客行》
6  去年为君来，明廷峙鸾鹄。今年为亲归，蚕市苦思蜀。扶舆出修门，万里宛在目。大江六月寒，风饱帆数幅。金山如幽人，杜蘅缭荷屋。采石如壮士，铁骑明鋈续。五老烟光开，九华云气矗。如王公大人，冠冕而佩玉。大孤狷介甚，赤壁清旷足。黄鹤侠者流，隽放不容束。英雄古荆州，霜月耿乔木。寂寞三闾亭，风露落秋菊。阳台峰十二，森拱峡江曲。高标耸赤松，绝槩凛孤竹。或如汉汲黯，抗直敢掁触。又如唐真卿，峻絜不受辱。瞿唐滟滪堆，一柱轧坤轴。溃城睢阳孤，钩党林宗独。水石明边酌，苹蓼佳处宿。宽作几月程，迎面峨眉绿。世道淡有味，人生平为福。江山无愧容，草木有余馥。试剑信雄拔，易简更清沃。虎蛇方横道，有此廉平牧。相如驷马贵，长孺一翁秃。明河隔黄姑，碧落杳飞鹜。独复即无妄，多识乃大畜。岁晏以为期，仁亦在乎熟。木末老芙蓉，阑干深苜蓿。邮签莫厌娄，瑟僴尉淇奥。——宋代·洪咨夔《送监丞家同年守简池三十韵》
1  卧病高秋留海浦，明日重阳更风雨。杜门不出长苍苔，令我天涯心独苦。篱角黄花亲手栽，近节如何独未开。含芳閟采亮有以，使君昨暮徵诗来。凌晨试遣霜根送，畚玉虽微甚珍重。极知无意竞秋光，往作横窗岁寒供。忆我初客天子都，西垣植此常千株，结花年年应吹帽，始信南邦事尽殊。愿得封培自今日，何间朱崖万家室。秋香端不负乾坤，但愿箫管乱畴匹。归去来兮虽得归，念归政自莫轻违。他日采英林下酌，谁向清霜望翠微。——宋代·胡铨《送菊》
2  摇落秋为气，凄凉多怨情。啼枯湘水竹，哭坏杞梁城。天亡遭愤战，日蹙值愁兵。直虹朝映垒，长星夜落营。楚歌饶恨曲，南风多死声。眼前一杯酒，谁论身后名！——南北朝·庾信《拟咏怀十一》
1  剑外忽传收蓟北，初闻涕泪满衣裳。却看妻子愁何在，漫卷诗书喜欲狂。白日放歌须纵酒，青春作伴好还乡。即从巴峡穿巫峡，便下襄阳向洛阳。——唐代·杜甫《闻官军收河南河北》
2  木落雁南度，北风江上寒。我家襄水曲，遥隔楚云端。乡泪客中尽，孤帆天际看。迷津欲有问，平海夕漫漫。——唐代·孟浩然《早寒江上有怀》
3  艅艎何泛泛，空水共悠悠。阴霞生远岫，阳景逐回流。蝉噪林逾静，鸟鸣山更幽。此地动归念，长年悲倦游。——南北朝·王籍《入若耶溪》
4  秋风起兮木叶飞，吴江水兮鲈正肥。三千里兮家未归，恨难禁兮仰天悲。——魏晋·张翰《思吴江歌》
5  明月何皎皎，照我罗床帏。忧愁不能寐，揽衣起徘徊。客行虽云乐，不如早旋归。出户独彷徨，愁思当告谁！引领还入房，泪下沾裳衣。——两汉·佚名《明月何皎皎》
6  江汉思归客，乾坤一腐儒。片云天共远，永夜月同孤。落日心犹壮，秋风病欲疏。古来存老马，不必取长途。——唐代·杜甫《江汉》
7  天北天南绕路边，托根无处不延绵。萋萋总是无情物，吹绿东风又一年。——唐代·唐彦谦《春草》
8  潜虬媚幽姿，飞鸿响远音。 薄霄愧云浮，栖川怍渊沉。进德智所拙，退耕力不任。徇禄反穷海，卧疴对空林。衾枕昧节候，褰开暂窥临。倾耳聆波澜，举目眺岖嵚。初景革绪风，新阳改故阴。池塘生春草，园柳变鸣禽。祁祁伤豳歌，萋萋感楚吟。索居易永久，离群难处心。持操岂独古，无闷征在今。——南北朝·谢灵运《登池上楼》
9  漫漫秋夜长，烈烈北风凉。展转不能寐，披衣起彷徨。彷徨忽已久，白露沾我裳。俯视清水波，仰看明月光。天汉回西流，三五正纵横。草虫鸣何悲，孤雁独南翔。郁郁多悲思，绵绵思故乡。愿飞安得翼，欲济河无梁。向风长叹息，断绝我中肠。西北有浮云，亭亭如车盖。惜我时不遇，适与飘风会。吹我东南行，行行至吴会。吴会非吾乡，安能久留滞。弃置勿复陈，客子常畏人。——魏晋·曹丕《杂诗二首》
10  云物凄凉拂曙流，汉家宫阙动高秋。残星几点雁横塞，长笛一声人倚楼。紫艳半开篱菊静，红衣落尽渚莲愁。鲈鱼正美不归去，空戴南冠学楚囚。——唐代·赵嘏《长安晚秋》
11  向夕临大荒，朔风轸归虑。平沙万里馀，飞鸟宿何处。虏骑猎长原，翩翩傍河去。边声摇白草，海气生黄雾。百战苦风尘，十年履霜露。虽投定远笔，未坐将军树。早知行路难，悔不理章句。秋草马蹄轻，角弓持弦急。去为龙城战，正值胡兵袭。军气横大荒，战酣日将入。长风金鼓动，白露铁衣湿。四起愁边声，南庭时伫立。断蓬孤自转，寒雁飞相及。万里云沙涨，平原冰霰涩。惟闻汉使还，独向刀环泣。——唐代·王昌龄《从军行二首》
12  节物岂不好，秋怀何黯然！西风酒旗市，细雨菊花天。感事悲双鬓，包羞食万钱。鹿车何日驾，归去颍东田。——宋代·欧阳修《秋怀》
13  年年社日停针线。怎忍见、双飞燕。今日江城春已半。一身犹在，乱山深处，寂寞溪桥畔。春衫著破谁针线。点点行行泪痕满。落日解鞍芳草岸。花无人戴，酒无人劝，醉也无人管。——宋代·黄公绍《青玉案·年年社日停针线》
14  卧闻岳阳城里钟，系舟岳阳城下树。正见空江明月来，云水苍茫失江路。夜深江月弄清辉，水上人歌月下归；一阕声长听不尽，轻舟短楫去如飞。——宋代·欧阳修《晚泊岳阳》
15  寒山吹笛唤春归，迁客相看泪满衣。 洞庭一夜无穷雁，不待天明尽北飞。——唐代·李益《春夜闻笛》
16  吁嗟此转蓬，居世何独然。长去本根逝，夙夜无休闲。东西经七陌，南北越九阡。卒遇回风起，吹我入云间。自谓终天路，忽然下沉渊。惊飙接我出，故归彼中田。当南而更北，谓东而反西。宕宕当何依，忽亡而复存。飘飘周八泽，连翩历五山。流转无恒处，谁知吾苦艰。愿为中林草，秋随野火燔。糜灭岂不痛，愿与株荄连。——魏晋·曹植《吁嗟篇》
17  两地俱秋夕，相望共星河。高梧一叶下，空斋归思多。方用忧人瘼，况自抱微痾。无将别来近，颜鬓已蹉跎。——唐代·韦应物《新秋夜寄诸弟》
18  巫山高，高以大；淮水深，难以逝。我欲东归，害梁不为？我集无高曳，水何梁汤汤回回。临水远望，泣下沾衣。远道之人心思归，谓之何！——两汉·佚名《巫山高》
19  胡人以鞍马为家，射猎为俗。泉甘草美无常处，鸟惊兽骇争驰逐。谁将汉女嫁胡儿，风沙无情貌如玉。身行不遇中国人，马上自作思归曲。推手为琵却手琶，胡人共听亦咨嗟。玉颜流落死天涯，琵琶却传来汉家。汉宫争按新声谱，遗恨已深声更苦。纤纤女手生洞房，学得琵琶不下堂。不识黄云出塞路，岂知此声能断肠！汉宫有佳人，天子初未识，一朝随汉使，远嫁单于国。绝色天下无，一失难再得，虽能杀画工，于事竟何益？耳目所及尚如此，万里安能制夷狄！汉计诚已拙，女色难自夸。明妃去时泪，洒向枝上花。狂风日暮起，飘泊落谁家。红颜胜人多薄命，莫怨东风当自嗟。——宋代·欧阳修《和王介甫明妃曲二首》
1  春江潮水连海平，海上明月共潮生。滟滟随波千万里，何处春江无月明!江流宛转绕芳甸，月照花林皆似霰;空里流霜不觉飞，汀上白沙看不见。江天一色无纤尘，皎皎空中孤月轮。江畔何人初见月？江月何年初照人？人生代代无穷已，江月年年望相似。&望相似 一作：只相似&不知江月待何人，但见长江送流水。白云一片去悠悠，青枫浦上不胜愁。谁家今夜扁舟子？何处相思明月楼？可怜楼上月徘徊，应照离人妆镜台。玉户帘中卷不去，捣衣砧上拂还来。此时相望不相闻，愿逐月华流照君。鸿雁长飞光不度，鱼龙潜跃水成文。昨夜闲潭梦落花，可怜春半不还家。江水流春去欲尽，江潭落月复西斜。斜月沉沉藏海雾，碣石潇湘无限路。不知乘月几人归，落月摇情满江树。&落月 一作：落花&——唐代·张若虚《春江花月夜》
2  相见时难别亦难，东风无力百花残。春蚕到死丝方尽，蜡炬成灰泪始干。晓镜但愁云鬓改，夜吟应觉月光寒。蓬山此去无多路，青鸟殷勤为探看。——唐代·李商隐《无题·相见时难别亦难》
3  君问归期未有期，巴山夜雨涨秋池。 何当共剪西窗烛，却话巴山夜雨时。——唐代·李商隐《夜雨寄北》
4  海上生明月，天涯共此时。情人怨遥夜，竟夕起相思。灭烛怜光满，披衣觉露滋。不堪盈手赠，还寝梦佳期。——唐代·张九龄《望月怀远》
5  锦瑟无端五十弦，一弦一柱思华年。庄生晓梦迷蝴蝶，望帝春心托杜鹃。沧海月明珠有泪，蓝田日暖玉生烟。此情可待成追忆，只是当时已惘然。——唐代·李商隐《锦瑟》
6  长安一片月，万户捣衣声。秋风吹不尽，总是玉关情。何日平胡虏，良人罢远征。——唐代·李白《子夜吴歌·秋歌》
7  其一：【琴曲出自王实甫《西厢记》】有美一人兮，见之不忘。（有美人兮，见之不忘。）一日不见兮，思之如狂。凤飞翱翔兮，四海求凰。无奈佳人兮，不在东墙。将琴代语兮，聊写衷肠。何时见许兮，慰我彷徨。愿言配德兮，携手相将。不得於飞兮，使我沦亡。其二：凤兮凤兮归故乡，遨游四海求其凰。时未遇兮无所将，何悟今兮升斯堂！有艳淑女在闺房，室迩人遐毒我肠。何缘交颈为鸳鸯，胡颉颃兮共翱翔！凰兮凰兮从我栖，得托孳尾永为妃。交情通意心和谐，中夜相从知者谁？双翼俱起翻高飞，无感我思使余悲。——两汉·司马相如《凤求凰》
8  萧萧梧叶送寒声，江上秋风动客情。知有儿童挑促织，夜深篱落一灯明。——宋代·叶绍翁《夜书所见》
9  红豆生南国，春来发几枝。愿君多采撷，此物最相思。——唐代·王维《相思》
10  长相思，在长安。络纬秋啼金井阑，微霜凄凄簟色寒。孤灯不明思欲绝，卷帷望月空长叹。美人如花隔云端！上有青冥之长天，下有渌水之波澜。天长路远魂飞苦，梦魂不到关山难。长相思，摧心肝！——唐代·李白《长相思·其一》
11  今夜鄜州月，闺中只独看。遥怜小儿女，未解忆长安。 香雾云鬟湿，清辉玉臂寒。何时倚虚幌，双照泪痕干。——唐代·杜甫《月夜》
12  少小离家老大回，乡音无改鬓毛衰。无改 一作：未改/》
13  一尺深红胜曲尘，天生旧物不如新。合欢桃核终堪恨，里许元来别有人。井底点灯深烛伊，共郎长行莫围棋。玲珑骰子安红豆，入骨相思知不知。——唐代·温庭筠《南歌子词二首》
14  寄语天涯客，轻寒底用愁。春风来不远，只在屋东头。——明代·于谦《除夜太原寒甚》
15  烽火城西百尺楼，黄昏独上海风秋。更吹羌笛关山月，无那金闺万里愁。琵琶起舞换新声，总是关山旧别情。撩乱边愁听不尽，高高秋月照长城。关城榆叶早疏黄，日暮云沙古战场。表请回军掩尘骨，莫教兵士哭龙荒。青海长云暗雪山，孤城遥望玉门关。黄沙百战穿金甲，不破楼兰终不还。大漠风尘日色昏，红旗半卷出辕门。前军夜战洮河北，已报生擒吐谷浑。胡瓶落膊紫薄汗，碎叶城西秋月团。明敕星驰封宝剑，辞君一夜取楼兰。玉门山嶂几千重，山北山南总是烽。人依远戍须看火，马踏深山不见踪。——唐代·王昌龄《从军行七首》
16  回乐峰前沙似雪，受降城外月如霜。&回乐峰 一作：回乐烽）不知何处吹芦管，一夜征人尽望乡。——唐代·李益《夜上受降城闻笛》
17  燕草如碧丝，秦桑低绿枝。当君怀归日，是妾断肠时。 春风不相识，何事入罗帏。——唐代·李白《春思》
18  金炉香烬漏声残，翦翦轻风阵阵寒。春色恼人眠不得，月移花影上栏杆。——宋代·王安石《春夜》
19  涉江采芙蓉，兰泽多芳草。采之欲遗谁，所思在远道。还顾望旧乡，长路漫浩浩。同心而离居，忧伤以终老。——两汉·佚名《涉江采芙蓉》
20  明月照高楼，流光正徘徊。上有愁思妇，悲叹有余哀。借问叹者谁？言是宕子妻。君行逾十年，孤妾常独栖。君若清路尘，妾若浊水泥。浮沉各异势，会合何时谐？愿为西南风，长逝入君怀。君怀良不开，贱妾当何依？——魏晋·曹植《七哀诗》
21  关山三五月，客子忆秦川。思妇高楼上，当窗应未眠。星旗映疏勒，云阵上祁连。战气今如此，从军复几年。——南北朝·徐陵《关山月》
22  誓扫匈奴不顾身，五千貂锦丧胡尘。可怜无定河边骨，犹是春闺梦里人！——唐代·陈陶《陇西行四首·其二》
23  几回花下坐吹箫，银汉红墙入望遥。似此星辰非昨夜，为谁风露立中宵。缠绵思尽抽残茧，宛转心伤剥后蕉。三五年时三五月，可怜杯酒不曾消。——清代·黄景仁《绮怀》
24  忆梅下西洲，折梅寄江北。单衫杏子红，双鬓鸦雏色。西洲在何处？两桨桥头渡。日暮伯劳飞，风吹乌臼树。树下即门前，门中露翠钿。开门郎不至，出门采红莲。采莲南塘秋，莲花过人头。低头弄莲子，莲子清如水。置莲怀袖中，莲心彻底红。忆郎郎不至，仰首望飞鸿。鸿飞满西洲，望郎上青楼。楼高望不见，尽日栏杆头。栏杆十二曲，垂手明如玉。卷帘天自高，海水摇空绿。海水梦悠悠，君愁我亦愁。南风知我意，吹梦到西洲。——南北朝·佚名《西洲曲》
25  玉露凋伤枫树林，巫山巫峡气萧森。江间波浪兼天涌，塞上风云接地阴。丛菊两开他日泪，孤舟一系故园心。寒衣处处催刀尺，白帝城高急暮砧。——唐代·杜甫《秋兴八首·其一》
26  烛龙栖寒门，光曜犹旦开。日月照之何不及此？惟有北风号怒天上来。燕山雪花大如席，片片吹落轩辕台。幽州思妇十二月，停歌罢笑双蛾摧。倚门望行人，念君长城苦寒良可哀。别时提剑救边去，遗此虎文金鞞靫。中有一双白羽箭，蜘蛛结网生尘埃。箭空在，人今战死不复回。不忍见此物，焚之已成灰。黄河捧土尚可塞，北风雨雪恨难裁。——唐代·李白《北风行》
27  重帏深下莫愁堂，卧后清宵细细长。神女生涯原是梦，小姑居处本无郎。风波不信菱枝弱，月露谁教桂叶香。直道相思了无益，未妨惆怅是清狂。——唐代·李商隐《无题·重帏深下莫愁堂》
28  自爱残妆晓镜中，环钗漫篸绿丝丛。须臾日射胭脂颊，一朵红苏旋欲融。山泉散漫绕阶流，万树桃花映小楼。闲读道书慵未起，水晶帘下看梳头。红罗著压逐时新，吉了花纱嫩麴尘。第一莫嫌材地弱，些些纰缦最宜人。曾经沧海难为水，除却巫山不是云。取次花丛懒回顾，半缘修道半缘君。寻常百种花齐发，偏摘梨花与白人。今日江头两三树，可怜和叶度残春。——唐代·元稹《离思五首》
29  我居北海君南海，寄雁传书谢不能。桃李春风一杯酒，江湖夜雨十年灯。持家但有四立壁，治病不蕲三折肱。想见读书头已白，隔溪猿哭瘴溪藤。——宋代·黄庭坚《寄黄几复》
30  靖安宅里当窗柳，望驿台前扑地花。两处春光同日尽，居人思客客思家。——唐代·白居易《望驿台》
31  遥夜人何在，澄潭月里行。悠悠天宇旷，切切故乡情。外物寂无扰，中流澹自清。念归林叶换，愁坐露华生。犹有汀洲鹤，宵分乍一鸣。——唐代·张九龄《西江夜行》
32  昔日戏言身后意，今朝都到眼前来。衣裳已施行看尽，针线犹存未忍开。尚想旧情怜婢仆，也曾因梦送钱财。诚知此恨人人有，贫贱夫妻百事哀。——唐代·元稹《遣悲怀三首·其二》
33  遵彼汝坟，伐其条枚。未见君子，惄如调饥。遵彼汝坟，伐其条肄。既见君子，不我遐弃。鲂鱼赪尾，王室如毁。虽则如毁，父母孔迩。——先秦·佚名《汝坟》
34  喓喓草虫，趯趯阜螽。未见君子，忧心忡忡。亦既见止，亦既觏止，我心则降。陟彼南山，言采其蕨。未见君子，忧心惙惙。亦既见止，亦既觏止，我心则说。陟彼南山，言采其薇。未见君子，我心伤悲。亦既见止，亦既觏止，我心则夷。——先秦·佚名《草虫》
35  高台多悲风，朝日照北林。之子在万里，江湖迥且深。方舟安可极，离思故难任！孤雁飞南游，过庭长哀吟。翘思慕远人，愿欲托遗音。形影忽不见，翩翩伤我心。——魏晋·曹植《杂诗七首·其一》
36  海畔尖山似剑铓，秋来处处割愁肠。 若为化得身千亿，散上峰头望故乡。——唐代·柳宗元《与浩初上人同看山寄京华亲故》
37  灿灿萱草花，罗生北堂下。南风吹其心，摇摇为谁吐？慈母倚门情，游子行路苦。甘旨日以疏，音问日以阻。举头望云林，愧听慧鸟语。——元代·王冕《墨萱图·其一》
38  别梦依依到谢家，小廊回合曲阑斜。多情只有春庭月，犹为离人照落花。——唐代·张泌《寄人》
39  河汉纵且横，北斗横复直。星汉空如此，宁知心有忆？孤灯暧不明，寒机晓犹织。零泪向谁道，鸡鸣徒叹息。——南北朝·沈约《夜夜曲》
40  荷叶生时春恨生，荷叶枯时秋恨成。 深知身在情长在，怅望江头江水声。——唐代·李商隐《暮秋独游曲江》
41  日色欲尽花含烟，月明欲素愁不眠。&欲素 一作：如素&赵瑟初停凤凰柱，蜀琴欲奏鸳鸯弦。此曲有意无人传，愿随春风寄燕然。忆君迢迢隔青天，昔日横波目，今作流泪泉。不信妾断肠，归来看取明镜前。&断肠 一作：肠断&——唐代·李白《长相思·其二》
42  历想为官日，无如刺史时。欢娱接宾客，饱暖及妻儿。自到东都后，安闲更得宜。分司胜刺史，致仕胜分司。何况园林下，欣然得朗之。仰名同旧识，为乐即新知。有雪先相访，无花不作期。斗醲干酿酒，夸妙细吟诗。里巷千来往，都门五别离。岐分两回首，书到一开眉。叶落槐亭院，冰生竹阁池。雀罗谁问讯，鹤氅罢追随。身与心俱病，容将力共衰。老来多健忘，唯不忘相思。——唐代·白居易《偶作寄朗之》
43  结发为夫妻，恩爱两不疑。欢娱在今夕，嬿婉及良时。征夫怀远路，起视夜何其？参辰皆已没，去去从此辞。行役在战场，相见未有期。握手一长叹，泪为生别滋。努力爱春华，莫忘欢乐时。生当复来归，死当长相思。——两汉·苏武《留别妻》
44  明朝驿使发，一夜絮征袍。素手抽针冷，那堪把剪刀。裁缝寄远道，几日到临洮。——唐代·李白《子夜吴歌·冬歌》
45  来是空言去绝踪，月斜楼上五更钟。梦为远别啼难唤，书被催成墨未浓。蜡照半笼金翡翠，麝熏微度绣芙蓉。刘郎已恨蓬山远，更隔蓬山一万重！——唐代·李商隐《无题·来是空言去绝踪》
46  桂魄初生秋露微，轻罗已薄未更衣。银筝夜久殷勤弄，心怯空房不忍归。——唐代·王维《秋夜曲》
47  长相思，在长安。络纬秋啼金井阑，微霜凄凄簟色寒。孤灯不明思欲绝，卷帷望月空长叹。美人如花隔云端。上有青冥之高天，下有渌水之波澜。天长路远魂飞苦，梦魂不到关山难。长相思，摧心肝。日色欲尽花含烟，月明欲素愁不眠。赵瑟初停凤凰柱，蜀琴欲奏鸳鸯弦。此曲有意无人传，愿随春风寄燕然。忆君迢迢隔青天。昔时横波目，今作流泪泉。不信妾肠断，归来看取明镜前。美人在时花满堂，美人去后花馀床。床中绣被卷不寝，至今三载闻余香。香亦竟不灭，人亦竟不来。相思黄叶落，白露湿青苔。——唐代·李白《长相思三首》
48  彼采葛兮，一日不见，如三月兮！彼采萧兮，一日不见，如三秋兮！彼采艾兮！一日不见，如三岁兮！——先秦·佚名《采葛》
49  去年花里逢君别，今日花开又一年。世事茫茫难自料，春愁黯黯独成眠。身多疾病思田里，邑有流亡愧俸钱。闻道欲来相问讯，西楼望月几回圆。——唐代·韦应物《寄李儋元锡》
50  我有所念人，隔在远远乡。我有所感事，结在深深肠。乡远去不得，无日不瞻望。肠深解不得，无夕不思量。况此残灯夜，独宿在空堂。秋天殊未晓，风雨正苍苍。不学头陀法，前心安可忘。——唐代·白居易《夜雨》
51  妾发初覆额，折花门前剧。郎骑竹马来，绕床弄青梅。同居长干里，两小无嫌猜。十四为君妇，羞颜未尝开。&未尝 一作：尚不&低头向暗壁，千唤不一回。十五始展眉，愿同尘与灰。常存抱柱信，岂上望夫台。十六君远行，瞿塘滟滪堆。五月不可触，猿声天上哀。&猿声 一作：鸣&门前迟行迹，一一生绿苔。苔深不能扫，落叶秋风早。八月蝴蝶黄，双飞西园草。感此伤妾心，坐愁红颜老。早晚下三巴，预将书报家。相迎不道远，直至长风沙。忆妾深闺里，烟尘不曾识。嫁与长干人，沙头候风色。五月南风兴，思君下巴陵。八月西风起，想君发扬子。去来悲如何，见少别离多。湘潭几日到，妾梦越风波。昨夜狂风度，吹折江头树。淼淼暗无边，行人在何处。北客真王公，朱衣满江中。日暮来投宿，数朝不肯东。好乘浮云骢，佳期兰渚东。鸳鸯绿浦上，翡翠锦屏中。自怜十五馀，颜色桃李红。那作商人妇，愁水复愁风。——唐代·李白《长干行二首》
52  枫叶千枝复万枝，江桥掩映暮帆迟。 忆君心似西江水，日夜东流无歇时。——唐代·鱼玄机《江陵愁望寄子安》
53  有所思，乃在大海南。何用问遗君，双珠玳瑁簪。用玉绍缭之。闻君有他心，拉杂摧烧之。摧烧之，当风扬其灰！从今以往，勿复相思，相思与君绝！鸡鸣狗吠，兄嫂当知之。妃呼狶！秋风肃肃晨风飔，东方须臾高知之！——两汉·佚名《有所思》
54  杨柳渡头行客稀，罟师荡桨向临圻。 唯有相思似春色，江南江北送君归。——唐代·王维《送沈子归江东》
55  丁丁漏水夜何长，漫漫轻云露月光。秋逼暗虫通夕响，征衣未寄莫飞霜。——唐代·张仲素《秋夜曲》
56  多少泪，沾袖复横颐。心事莫将和泪滴，凤笙休向月明吹，肠断更无疑。——五代·李煜《忆江南·多少泪》
57  青青河畔草，郁郁园中柳。盈盈楼上女，皎皎当窗牖。娥娥红粉妆，纤纤出素手。昔为倡家女，今为荡子妇。荡子行不归，空床难独守。——两汉·佚名《青青河畔草》
58  雄雉于飞，泄泄其羽。我之怀矣，自诒伊阻。雄雉于飞，下上其音。展矣君子，实劳我心。瞻彼日月，悠悠我思。道之云远，曷云能来？百尔君子，不知德行。不忮不求，何用不臧？——先秦·佚名《雄雉》
59  凤尾香罗薄几重，碧文圆顶夜深缝。扇裁月魄羞难掩，车走雷声语未通。曾是寂寥金烬暗，断无消息石榴红。斑骓只系垂杨岸，何处西南任好风。——唐代·李商隐《无题·凤尾香罗薄几重》
60  嵩云秦树久离居，双鲤迢迢一纸书。 休问梁园旧宾客，茂陵秋雨病相如。——唐代·李商隐《寄令狐郎中》
61  夫戍边关妾在吴，西风吹妾妾忧夫。一行书信千行泪，寒到君边衣到无？——唐代·陈玉兰《寄外征衣》
62  家住孟津河，门对孟津口。常有江南船，寄书家中否。君自故乡来，应知故乡事。来日绮窗前，寒梅著花未。已见寒梅发，复闻啼鸟声。心心视春草，畏向阶前生。——唐代·王维《杂诗三首》
63  花时同醉破春愁，醉折花枝作酒筹。忽忆故人天际去，计程今日到梁州。——唐代·白居易《同李十一醉忆元九》
64  万里瞿唐月，春来六上弦。时时开暗室，故故满青天。爽合风襟静，高当泪脸悬。南飞有乌鹊，夜久落江边。——唐代·杜甫《万里瞿塘月》
65  闻道春还未相识，走傍寒梅访消息。昨夜东风入武阳，陌头杨柳黄金色。碧水浩浩云茫茫，美人不来空断肠。预拂青山一片石，与君连日醉壶觞。——唐代·李白《早春寄王汉阳》
66  迳直夫何细！桥危可免扶？远山枫外淡，破屋麦边孤。宿草春风又，新阡去岁无。梨花自寒食，进节只愁余。——宋代·杨万里《寒食上冢》
67  垂杨拂绿水，摇艳东风年。花明玉关雪，叶暖金窗烟。美人结长想，对此心凄然。攀条折春色，远寄龙庭前。——唐代·李白《折杨柳》
68  昨夜裙带解，今朝蟢子飞。铅华不可弃，莫是藁砧归。——唐代·权德舆《玉台体》
69  莺啼燕语报新年，马邑龙堆路几千。家住层城临汉苑，心随明月到胡天。机中锦字论长恨，楼上花枝笑独眠。为问元戎窦车骑，何时返旆勒燕然。——唐代·皇甫冉《春思》
70  桂叶双眉久不描，残妆和泪污红绡。长门尽日无梳洗，何必珍珠慰寂寥。——唐代·江采萍《谢赐珍珠》
71  丹阳郭里送行舟，一别心知两地秋。 日晚江南望江北，寒鸦飞尽水悠悠。——唐代·严维《丹阳送韦参军》
72  帘外五更风，吹梦无踪。画楼重上与谁同？记得玉钗斜拨火，宝篆成空。回首紫金峰，雨润烟浓。一江春浪醉醒中。留得罗襟前日泪，弹与征鸿。——宋代·李清照《浪淘沙·帘外五更风》
73  我徂东山，慆慆不归。我来自东，零雨其濛。我东曰归，我心西悲。制彼裳衣，勿士行枚。蜎々者蠋，烝在桑野。敦彼独宿，亦在车下。我徂东山，慆慆不归。我来自东，零雨其濛。果臝之实，亦施于宇。伊威在室，蠨蛸在户。町畽鹿场，熠耀宵行。不可畏也，伊可怀也。我徂东山，慆慆不归。我来自东，零雨其濛。鹳鸣于垤，妇叹于室。洒扫穹窒，我征聿至。有敦瓜苦，烝在栗薪。自我不见，于今三年。我徂东山，慆慆不归。我来自东，零雨其濛。仓庚于飞，熠耀其羽。之子于归，皇驳其马。亲结其缡，九十其仪。其新孔嘉，其旧如之何？——先秦·佚名《东山》
74  明月照高楼，流光正徘徊。上有愁思妇，悲叹有余哀。借问叹者谁，言是宕子妻。君行逾十年，孤妾常独栖。君若清路尘，妾若浊水泥。浮沉各异势，会合何时谐？愿为西南风，长逝入君怀。君怀良不开，贱妾当何依。——魏晋·曹植《七哀》
75  重阳独酌杯中酒，抱病起登江上台。竹叶于人既无分，菊花从此不须开。殊方日落玄猿哭，旧国霜前白雁来。弟妹萧条各何在，干戈衰谢两相催！——唐代·杜甫《九日五首·其一》
76  落日斜，秋风冷。今夜故人来不来，教人立尽梧桐影。——唐代·吕岩《梧桐影·落日斜》
77  郎作十里行，侬作九里送。拔侬头上钗，与郎资路用。有信数寄书，无信心相忆。莫作瓶落井，一去无消息。大艑珂峨头，何处发扬州。借问艑上郎，见侬所欢不？初发扬州时，船出平津泊。五两如竹林，何处相寻博。——南北朝·释宝月《估客乐四首》
78  扬之水，不流束薪。彼其之子，不与我戍申。怀哉怀哉，曷月予还归哉？扬之水，不流束楚。彼其之子，不与我戍甫。怀哉怀哉，曷月予还归哉？扬之水，不流束蒲。彼其之子，不与我戍许。怀哉怀哉，曷月予还归哉？——先秦·佚名《国风·王风·扬之水》
79  孟冬寒气至，北风何惨栗。愁多知夜长，仰观众星列。三五明月满，四五蟾兔缺。客从远方来，遗我一书札。上言长相思，下言久离别。置书怀袖中，三岁字不灭。一心抱区区，惧君不识察。——两汉·佚名《孟冬寒气至》
80  今年游寓独游秦，愁思看春不当春。上林苑里花徒发，细柳营前叶漫新。公子南桥应尽兴，将军西第几留宾。寄语洛城风日道，明年春色倍还人。——唐代·杜审言《春日京中有怀》
81  我所思兮在太山。欲往从之梁父艰，侧身东望涕沾翰。美人赠我金错刀，何以报之英琼瑶。路远莫致倚逍遥，何为怀忧心烦劳。我所思兮在桂林。欲往从之湘水深，侧身南望涕沾襟。美人赠我琴琅玕，何以报之双玉盘。路远莫致倚惆怅，何为怀忧心烦伤。我所思兮在汉阳。欲往从之陇阪长，侧身西望涕沾裳。美人赠我貂襜褕，何以报之明月珠。路远莫致倚踟蹰，何为怀忧心烦纡。我所思兮在雁门。欲往从之雪雰雰，侧身北望涕沾巾。美人赠我锦绣段，何以报之青玉案。路远莫致倚增叹，何为怀忧心烦惋。——两汉·张衡《四愁诗》
82  零落桐叶雨，萧条槿花风。悠悠早秋意，生此幽闲中。 况与故人别，中怀正无悰。勿云不相送，心到青门东。 相知岂在多，但问同不同。同心一人去，坐觉长安空。——唐代·白居易《别元九后咏所怀》
83  车遥遥，马憧憧。君游东山东复东，安得奋飞逐西风。愿我如星君如月，夜夜流光相皎洁。月暂晦，星常明。留明待月复，三五共盈盈。——宋代·范成大《车遥遥篇》
84  楼上黄昏欲望休，玉梯横绝月中钩。芭蕉不展丁香结，同向春风各自愁。——唐代·李商隐《代赠二首·其一》
85  终日望夫夫不归，化为孤石苦相思。望来已是几千载，只似当时初望时。——唐代·刘禹锡《望夫山》
86  小戎俴收，五楘梁辀。游环胁驱，阴靷鋈续。文茵畅毂，驾我骐馵。言念君子，温其如玉。在其板屋，乱我心曲。四牡孔阜，六辔在手。骐骝是中，騧骊是骖。龙盾之合，鋈以觼軜。言念君子，温其在邑。方何为期？胡然我念之。俴驷孔群，厹矛鋈錞。蒙伐有苑，虎韔镂膺。交韔二弓，竹闭绲滕。言念君子，载寝载兴。厌厌良人，秩秩德音。——先秦·佚名《小戎》
87  卢家少妇郁金堂，海燕双栖玳瑁梁。九月寒砧催木叶，十年征戍忆辽阳。白狼河北音书断，丹凤城南秋夜长。谁谓含愁独不见，更教明月照流黄。——唐代·沈佺期《古意呈补阙乔知之》
88  闽国扬帆去，蟾蜍亏复圆。秋风生渭水，落叶满长安。此地聚会夕，当时雷雨寒。兰桡殊未返，消息海云端。——唐代·贾岛《忆江上吴处士》
89  晴川落日初低，惆怅孤舟解携。鸟向平芜远近，人随流水东西。白云千里万里，明月前溪后溪。独恨长沙谪去，江潭春草萋萋。——唐代·刘长卿《谪仙怨·晴川落日初低》
90  陟彼岵兮，瞻望父兮。父曰：嗟！予子行役，夙夜无已。上慎旃哉，犹来！无止！陟彼屺兮，瞻望母兮。母曰：嗟！予季行役，夙夜无寐。上慎旃哉，犹来！无弃！陟彼冈兮，瞻望兄兮。兄曰：嗟！予弟行役，夙夜必偕。上慎旃哉，犹来！无死！——先秦·佚名《陟岵》
91  烟水初销见万家，东风吹柳万条斜。 大堤欲上谁相伴，马踏春泥半是花。——唐代·窦巩《襄阳寒食寄宇文籍》
92  寒更传晓箭，清镜览衰颜。隔牖风惊竹，开门雪满山。洒空深巷静，积素广庭闲。借问袁安舍，翛然尚闭关。——唐代·王维《冬晚对雪忆胡居士家》
93  洞房昨夜春风起，故人尚隔湘江水。枕上片时春梦中，行尽江南数千里。——唐代·岑参《春梦》
94  袅袅城边柳，青青陌上桑。提笼忘采叶，昨夜梦渔阳。——唐代·张仲素《春闺思》
95  雨中禁火空斋冷，江上流莺独坐听。 把酒看花想诸弟，杜陵寒食草青青。——唐代·韦应物《寒食寄京师诸弟》
96  沉阴结愁忧，愁忧为谁兴？念与君相别，各在天一方。良会未有期，中心摧且伤。不聊忧餐食，慊慊常饥空。端坐而无为，仿佛君容光。峨峨高山首，悠悠万里道。君去日已远，郁结令人老。人生一世间，忽若暮春草。时不可再得，何为自愁恼？每诵昔鸿恩，贱躯焉足保。浮云何洋洋，愿因通我词。飘摇不可寄，徙倚徒相思。人离皆复会，君独无返期。自君之出矣，明镜暗不治。思君如流水，何有穷已时。惨惨时节尽，兰叶复凋零。喟然长叹息，君期慰我情。辗转不能寐，长夜何绵绵。蹑履起出户，仰观三星连。自恨志不遂，泣涕如涌泉。思君见巾栉，以益我劳勤。安得鸿鸾羽，觏此心中人。诚心亮不遂，搔首立悁悁。何言一不见，复会无因缘。故如比目鱼，今隔如参辰。人靡不有初，想君能终之。别来历年岁，旧恩何可期。重新而忘故，君子所尤讥。寄身虽在远，岂忘君须臾。既厚不为薄，想君时见思。——魏晋·徐干《室思》
97  西湖春色归，春水绿於染。群芳烂不收，东风落如糁。参军春思乱如云，白发题诗愁送春。遥知湖上一樽酒，能忆天涯万里人。万里思春尚有情，忽逢春至客心惊。雪消门外千山绿，花发江边二月晴。少年把酒逢春色，今日逢春头已白。异乡物态与人殊，惟有东风旧相识。&原版&酒逢知己千杯少，话不投机半句多。遥知湖上一樽酒，能忆天涯万里人。&后人修改版&——宋代·欧阳修《春日西湖寄谢法曹韵》
98  共庆新年笑语哗，红岩士女赠梅花。举杯互敬屠苏酒，散席分尝胜利茶。只有精忠能报国，更无乐土可为家。陪都歌舞迎佳节，遥祝延安景物华。——近代·董必武《元旦口占用柳亚子怀人韵》
99  刳木出吴楚，危槎百余尺。疾风吹片帆，日暮千里隔。别时酒犹在，已为异乡客。思君不可得，愁见江水碧。——唐代·李白《江行寄远》
100  微风惊暮坐，临牖思悠哉。开门复动竹，疑是故人来。时滴枝上露，稍沾阶下苔。何当一入幌，为拂绿琴埃。——唐代·李益《竹窗闻风寄苗发司空曙》
101  白马金羁辽海东，罗帷绣被卧春风。 落月低轩窥烛尽，飞花入户笑床空。——唐代·李白《春怨》
102  澹烟疏雨间斜阳，江色鲜明海气凉。蜃散云收破楼阁，虹残水照断桥粱。风翻白浪花千片，雁点青天字一行。好著丹青图画取，题诗寄与水曹郎。——唐代·白居易《江楼晚眺景物鲜奇吟玩成篇寄水部张员外》
103  故人不可见，汉水日东流。借问襄阳老，江山空蔡州。——唐代·王维《哭孟浩然》
104  有杕之杜，有睆其实。王事靡盬，继嗣我日。日月阳止，女心伤止，征夫遑止。有杕之杜，其叶萋萋。王事靡盬，我心伤悲。卉木萋止，女心悲止，征夫归止！陟彼北山，言采其杞。王事靡盬，忧我父母。檀车幝幝，四牡痯痯，征夫不远！匪载匪来，忧心孔疚。期逝不至，而多为恤。卜筮偕止，会言近止，征夫迩止。——先秦·佚名《小雅·杕杜》
105  雁尽书难寄，愁多梦不成。愿随孤月影，流照伏波营。——唐代·沈如筠《闺怨二首·其一》
106  停云，思亲友也。罇湛新醪，园列初荣，愿言不从，叹息弥襟。霭霭停云，濛濛时雨。八表同昏，平路伊阻。静寄东轩，春醪独抚。良朋悠邈，搔首延伫。停云霭霭，时雨濛濛。八表同昏，平陆成江。有酒有酒，闲饮东窗。愿言怀人，舟车靡从。东园之树，枝条载荣。竞用新好，以怡余情。人亦有言：日月于征。安得促席，说彼平生。翩翩飞鸟，息我庭柯。敛翮闲止，好声相和。岂无他人，念子实多。愿言不获，抱恨如何！——魏晋·陶渊明《停云》
107  汀洲采白苹，日落江南春。洞庭有归客，潇湘逢故人。故人何不返，春华复应晚。不道新知乐，只言行路远。——南北朝·柳恽《江南曲》
108  子为王，母为虏。终日舂薄暮，常与死为伍。相离三千里，当谁使告汝。——两汉·戚夫人《舂歌》
109  无家对寒食，有泪如金波。斫却月中桂，清光应更多。仳离放红蕊，想像嚬青蛾。牛女漫愁思，秋期犹渡河。——唐代·杜甫《一百五日夜对月》
110  京洛风尘远，褒斜烟露深。北游君似智，南飞我异禽。 别路琴声断，秋山猿鸟吟。一乖青岩酌，空伫白云心。——唐代·卢照邻《送梓州高参军还京》
111  清风明月苦相思，荡子从戎十载馀。 征人去日殷勤嘱，归雁来时数附书。——唐代·王维《伊州歌》
112  苦思搜诗灯下吟，不眠长夜怕寒衾。满庭木叶愁风起，透幌纱窗惜月沈。疏散未闲终遂愿，盛衰空见本来心。幽栖莫定梧桐处，暮雀啾啾空绕林。——唐代·鱼玄机《冬夜寄温飞卿》
113  把君诗卷灯前读，诗尽灯残天未明。眼痛灭灯犹闇坐，逆风吹浪打船声。——唐代·白居易《舟中读元九诗》
114  远与君别者，乃至雁门关。黄云蔽千里，游子何时还。送君如昨日，檐前露已团。不惜蕙草晚，所悲道里寒。君在天一涯，妾身长别离。愿一见颜色，不异琼树枝。菟丝及水萍，所寄终不移。——南北朝·江淹《古离别》
115  偶向江边采白蘋，还随女伴赛江神。众中不敢分明语，暗掷金钱卜远人。——唐代·于鹄《江南曲》
116  别浦今朝暗，罗帷午夜愁。鹊辞穿线月，花入曝衣楼。天上分金镜，人间望玉钩。钱塘苏小小，更值一年秋。——唐代·李贺《七夕》
117  闲梦远，南国正芳春。船上管弦江面渌，满城飞絮辊轻尘。忙杀看花人！闲梦远，南国正清秋。千里江山寒色远，芦花深处泊孤舟，笛在月明楼。——五代·李煜《望江南·闲梦远》
118  自君之出矣，宝镜为谁明？思君如陇水，长闻呜咽声。——唐代·雍裕之《自君之出矣》
119  杨柳千条送马蹄，北来征雁旧南飞。客中谁与换春衣。终古闲情归落照，一春幽梦逐游丝。信回刚道别多时。——清代·纳兰性德《浣溪沙·杨柳千条送马蹄》
120  白帝城边足风波，瞿塘五月谁敢过。荆州麦熟茧成蛾，缲丝忆君头绪多。拨谷飞鸣奈妾何。——唐代·李白《荆州歌》
121  孤衾引思绪。独枕怆忧端。深庭秋草绿。高门白露寒。思君起清夜。促柱奏幽兰。不怨飞蓬苦。徒伤蕙草残。行役滞风波。游人淹不归。亭皋木叶下。陇首秋云飞。寒园夕鸟集。思牖草虫悲。嗟矣当春服。安见御冬衣。鹤鸣劳永欢。采菉伤时暮。念君方远游。望妾理纨素。秋风吹绿潭。明月悬高树。佳人饰净容。招携从所务。步栏杳不极。离堂肃已扃。轩高夕杵散。气爽夜碪鸣。瑶华随步响。幽兰逐袂生。踟蹰理金翠。容与纳宵清。泛艳回烟彩。渊旋龟鹤文。凄凄合欢袖。冉冉兰麝芬。不怨杼轴苦。所悲千里分。垂泣送行李。倾首迟归云。——南北朝·柳恽《捣衣诗》
122  孤烟起新丰。候雁出云中。草低金城雾。木下玉门风。别君河初满。思君月屡空。折桂衡山北。摘兰沅水东。兰摘心焉寄。桂折意谁通。——南北朝·范云《别诗二首·其二》
123  人日题诗寄草堂，遥怜故人思故乡。柳条弄色不忍见，梅花满枝空断肠。身在远藩无所预，心怀百忧复千虑。今年人日空相忆，明年人日知何处。一卧东山三十春，岂知书剑老风尘。龙钟还忝二千石，愧尔东西南北人。——唐代·高适《人日寄杜二拾遗》
124  嘉陵江曲曲江池，明月虽同人别离。一宵光景潜相忆，两地阴晴远不知。谁料江边怀我夜，正当池畔望君时。今朝共语方同悔，不解多情先寄诗。——唐代·白居易《江楼月》
125  白马谁家子，黄龙边塞儿。天山三丈雪，岂是远行时。春蕙忽秋草，莎鸡鸣西池。风摧寒棕响，月入霜闺悲。忆与君别年，种桃齐蛾眉。桃今百馀尺，花落成枯枝。终然独不见，流泪空自知。——唐代·李白《独不见》
126  故园黄叶满青苔，梦破城头晓角哀。此夜断肠人不见，起行残月影徘徊。——唐代·顾况《听角思归》
127  窗外一株梅，寒花五出开。影随朝日远，香逐便风来。泣对铜钩障，愁看玉镜台。行人断消息，春恨几裴回。——唐代·杨炯《梅花落》
128  桂水澄夜氛，楚山清晓云。秋风两乡怨，秋月千里分。寒枝宁共采，霜猿行独闻。扪萝正意我，折桂方思君。——南北朝·范云《送沈记室夜别》
129  十五年前花月底，相从曾赋赏花诗。今看花月浑相似，安得情怀似往时。——宋代·李清照《偶成》
130  青青中水蒲，下有一双鱼。君今上陇去，我在与谁居？青青水中蒲，长在水中居。寄语浮萍草，相随我不如。——唐代·韩愈《青青水中蒲二首》
131  楚山不可极，归路但萧条。海色晴看雨，江声夜听潮。剑留南斗近，书寄北风遥。为报空潭橘，无媒寄洛桥。——唐代·祖咏《江南旅情》
132  日色已尽花含烟，月明欲素愁不眠。赵瑟初停凤凰柱，蜀琴欲奏鸳鸯弦。此曲有意无人传，愿随春风寄燕然，忆君迢迢隔青天。昔日横波目，今成流泪泉。不信妾肠断，归来看取明镜前。——唐代·李白《长相思三首·其二》
133  香帏风动花入楼，高调鸣筝缓夜愁。 肠断关山不解说，依依残月下帘钩。——唐代·王昌龄《青楼怨》
134  夫戍边关妾在吴，西风吹妾妾忧夫。一行书信千行泪，寒到君边衣到无。——唐代·陈玉兰《寄夫》
135  感时思弟妹，不寐百忧生。万里经年别，孤灯此夜情。病容非旧日，归思逼新正。早晚重欢会，羁离各长成。——唐代·白居易《除夜寄弟妹》
136  夜长不得眠，明月何灼灼。想闻散唤声，虚应空中诺。——南北朝·佚名《子夜歌·夜长不得眠》
137  别来几春未还家，玉窗五见樱桃花。况有锦字书，开缄使人嗟。至此肠断彼心绝。云鬟绿鬓罢梳结，愁如回飙乱白雪。去年寄书报阳台，今年寄书重相催。 东风兮东风，为我吹行云使西来。待来竟不来，落花寂寂委青苔。——唐代·李白《久别离》
138  秦嘉，字士会，陇西人也。为郡上计。其妻徐淑，寝疾还家，不获面别。赠诗云尔。人生譬朝露，居世多屯蹇。忧艰常早至，欢会常苦晚。念当奉时役，去尔日遥远。遣车迎子还，空往复空返。省书情凄怆，临食不能饭。独坐空房中，谁与相劝勉？长夜不能眠，伏枕独辗转。忧来如循环，匪席不可卷。皇灵无私亲，为善荷天禄。伤我与尔身，少小罹茕独。既得结大义，欢乐苦不足。念当远离别，思念叙款曲。河广无舟梁，道近隔丘陆。临路怀惆怅，中驾正踯躅。浮云起高山，悲风激深谷。良马不回鞍，轻车不转毂。针药可屡进，愁思难为数。贞士笃终始，恩义不可属。肃肃仆夫征，锵锵扬和铃。清晨当引迈，束带待鸡鸣。顾看空室中，仿佛想姿形。一别怀万恨，起坐为不宁。何用叙我心，遗思致款诚。宝钗好耀首，明镜可鉴形。芳香去垢秽，素琴有清声。诗人感木瓜，乃欲答瑶琼。愧彼赠我厚，惭此往物轻。虽知未足报，贵用叙我情。——两汉·秦嘉《赠妇诗三首》
139  朔雪落吴天，从风渡溟渤。梅树成阳春，江沙浩明月。兴从剡溪起，思绕梁园发。寄君郢中歌，曲罢心断绝。——唐代·李白《淮海对雪赠傅霭》
140  秋夜香闺思寂寥，漏迢迢。鸳帷罗幌麝烟销，烛光摇。正忆玉郎游荡去，无寻处。更闻帘外雨潇潇，滴芭蕉。——唐代·顾夐《杨柳枝·秋夜香闺思寂寥》
141  自从别后减容光，半是思郎半恨郎。 欲识旧来云髻样，为奴开取缕金箱。——唐代·太原妓《寄欧阳詹》
142  故国春归未有涯，小栏高槛别人家。五更惆怅回孤枕，犹自残灯照落花。——唐代·司空图《华下》
143  无事经年别远公，帝城钟晓忆西峰。炉烟消尽寒灯晦，童子开门雪满松。——唐代·李商隐《忆住一师》
144  白露披梧桐，玄蝉昼夜号。秋风万里动，日暮黄云高。 君子佐休明，小人事蓬蒿。所适在鱼鸟，焉能徇锥刀。 孤舟向广武，一鸟归成皋。胜概日相与，思君心郁陶。——唐代·岑参《巩北秋兴寄崔明允》
145  木叶纷纷下，东南日烟霜。林山相晚暮，天海空青苍。 暝色况复久，秋声亦何长。孤舟兼微月，独夜仍越乡。 寒笛对京口，故人在襄阳。咏思劳今夕，江汉遥相望。——唐代·刘昚虚《暮秋扬子江寄孟浩然》
146  荒城自萧索，万里山河空。天高秋日迥，嘹唳闻归鸿。寒塘映衰草，高馆落疏桐。临此岁方晏，顾景咏悲翁。故人不可见，寂寞平陵东。——唐代·王维《奉寄韦太守陟》
147  秋至捣罗纨，泪满未能开。风光肃入户，月华为谁来？结眉向蛛网，沥思视青苔。鬓局将成葆，带减不须摧。我心若涵烟，葐蒀满中怀。——南北朝·江淹《悼室人》
148  岁晚相与馈问为馈岁酒食相邀呼为别岁至除夜达旦不眠为守岁蜀之风俗如是余官于岐下岁暮思归而不可得故为此三诗以寄子由馈岁农功各已收，岁事得相佐。为欢恐无及，假物不论货。山川随出产，贫富称小大。置盘巨鲤横，发笼双兔卧。富人事华靡，彩绣光翻座。贫者愧不能，微挚出舂磨。官居故人少，里巷佳节过。亦欲举乡风，独唱无人和。别岁故人适千里，临别尚迟迟。人行犹可复，岁行那可追！问岁安所之？远在天一涯。已逐东流水，赴海归无时。东邻酒初熟，西舍豕亦肥。且为一日欢，慰此穷年悲。勿嗟旧岁别，行与新岁辞。去去勿回顾，还君老与衰。守岁欲知垂尽岁，有似赴壑蛇。修鳞半已没，去意谁能遮？况欲系其尾，虽勤知奈何！儿童强不睡，相守夜讙哗。晨鸡且勿唱，更鼓畏添挝。坐久灯烬落，起看北斗斜。明年岂无年？心事恐蹉跎。努力尽今夕，少年犹可夸。——宋代·苏轼《馈岁》
149  自从别欢后，叹音不绝响。黄檗向春生，苦心随日长。——南北朝·佚名《子夜四时歌·自从别欢后》
150  不得长相守，青春夭蕣华。旧游今永已，泉路却为家。早知离别切人心，悔作从来恩爱深。黄泉冥寞虽长逝，白日屏帷还重寻。——唐代·韦璜《赠夫二首》
151  送客饮别酒，千觞无赭颜。何物最伤心？马首鸣金环。野色浩无主，秋明空旷间。坐来壮胆破，断目不能看。行槐引西道，青梢长攒攒。韦郎好兄弟，叠玉生文翰。我在山上舍，一亩蒿硗田。夜雨叫租吏，春声暗交关。谁解念劳劳？苍突唯南山。——唐代·李贺《送韦仁实兄弟入关》
152  露花烟草，寂寞五云三岛，正春深。貌减潜消玉，香残尚惹襟。竹疏虚槛静，松密醮坛阴。何事刘郎去？信沉沉。——唐代·张泌《女冠子·露花烟草》
153  四月一日天，花稀叶阴薄。泥新燕影忙，蜜熟蜂声乐。麦风低冉冉，稻水平漠漠。芳节或蹉跎，游心稍牢落。春华信为美，夏景亦未恶。飐浪嫩青荷，重栏晚红药。吴宫好风月，越郡多楼阁。两地诚可怜，其奈久离索。——唐代·白居易《和微之四月一日作》
154  燕支山西酒泉道，北风吹沙卷白草。长安遥在日光边，忆君不见令人老。——唐代·岑参《过燕支寄杜位》
155  去年离别雁初归，今夜裁缝萤已飞。征客近来音信断，不知何处寄寒衣？——唐代·张纮《闺怨》
156  送别临曲渚，征人慕前侣。离言虽欲繁，离思终无绪。悯悯分手毕，萧萧行帆举。举帆越中流，望别上高楼。予起南枝怨，子结北风愁。逦逦山蔽日，汹汹浪隐舟。隐舟邈已远，徘徊落日晚。归衢并驾奔，别馆空筵卷。想子敛眉去，知予衔泪返。衔泪心依依，薄暮行人稀。暧暧入塘港，蓬门已掩扉。帘中看月影，竹里见萤飞。萤飞飞不息，独愁空转侧。北窗倒长簟，南邻夜闻织。弃置勿复陈，重陈长叹息。——南北朝·何逊《送韦司马别》
157  昨日山有信，只今耕种时。遥传杜陵叟，怪我还山迟。独向潭上酌，无人林下期。东谿忆汝处，闲卧对鸬鹚。——唐代·岑参《还高冠潭口留别舍弟》
158  苜蓿峰边逢立春，胡芦河上泪沾巾。闺中只是空相忆，不见沙场愁杀人。——唐代·岑参《题苜蓿峰寄家人》
1  人生愁恨何能免，销魂独我情何限！故国梦重归，觉来双泪垂。高楼谁与上？长记秋晴望。往事已成空，还如一梦中。——五代·李煜《子夜歌·人生愁恨何能免》
1  手种黄柑二百株，春来新叶遍城隅。方同楚客怜皇树，不学荆州利木奴。几岁开花闻喷雪，何人摘实见垂珠？若教坐待成林日，滋味还堪养老夫。——唐代·柳宗元《柳州城西北隅种柑树》
2  小子何时见，高秋此日生。自从都邑语，已伴老夫名。诗是吾家事，人传世上情。熟精文选理，休觅彩衣轻。凋瘵筵初秩，欹斜坐不成。流霞分片片，涓滴就徐倾。——唐代·杜甫《宗武生日》
1  善鼓云和瑟，常闻帝子灵。冯夷空自舞，楚客不堪听。苦调凄金石，清音入杳冥。苍梧来怨慕，白芷动芳馨。流水传潇浦，悲风过洞庭。曲终人不见，江上数峰青。——唐代·钱起《省试湘灵鼓瑟》
2  燕人美兮赵女佳，其室则迩兮限层崖。云为车兮风为马，玉在山兮兰在野。云无期兮风有止，思多端兮谁能理？——魏晋·傅玄《吴楚歌》
1  迎春故早发，独自不疑寒。畏落众花后，无人别意看。——南北朝·谢燮《早梅》
1  羔裘豹祛，自我人居居。岂无他人？维子之故。羔裘豹褎，自我人究究。岂无他人？维子之好。——先秦·佚名《诗经·羔裘》
2  南山崔崔，雄狐绥绥。鲁道有荡，齐子由归。既曰归止，曷又怀止？葛屦五两，冠緌双止。鲁道有荡，齐子庸止。既曰庸止，曷又从止？蓺麻如之何？衡从其亩。取妻如之何？必告父母。既曰告止，曷又鞠止？析薪如之何？匪斧不克。取妻如之何？匪媒不得。既曰得止，曷又极止？——先秦·佚名《南山》
3  胡为乎株林？从夏南！匪适株林，从夏南！驾我乘马，说于株野。乘我乘驹，朝食于株！——先秦·佚名《株林》
4  彼候人兮，何戈与祋。彼其之子，三百赤芾。维鹈在梁，不濡其翼。彼其之子，不称其服。维鹈在梁，不濡其咮。彼其之子，不遂其媾。荟兮蔚兮，南山朝隮。婉兮娈兮，季女斯饥。——先秦·佚名《候人》
5  陟彼北山，言采其杞。偕偕士子，朝夕从事。王事靡盬，忧我父母。溥天之下，莫非王土；率土之滨，莫非王臣。大夫不均，我从事独贤。四牡彭彭，王事傍傍。嘉我未老，鲜我方将。旅力方刚，经营四方。或燕燕居息，或尽瘁事国；或息偃在床，或不已于行。或不知叫号，或惨惨劬劳；或栖迟偃仰，或王事鞅掌。或湛乐饮酒，或惨惨畏咎；或出入风议，或靡事不为。——先秦·佚名《北山》
6  墓门有棘，斧以斯之。夫也不良，国人知之。知而不已，谁昔然矣。墓门有梅，有鸮萃止。夫也不良，歌以讯之。讯予不顾，颠倒思予。——先秦·佚名《墓门》
7  山有枢，隰有榆。子有衣裳，弗曳弗娄。子有车马，弗驰弗驱。宛其死矣，他人是愉。山有栲，隰有杻。子有廷内，弗洒弗扫。子有钟鼓，弗鼓弗考。宛其死矣，他人是保。山有漆，隰有栗。子有酒食，何不日鼓瑟？且以喜乐，且以永日。宛其死矣，他人入室。——先秦·佚名《山有枢》
8  纠纠葛屦，可以履霜？掺掺女手，可以缝裳？要之襋之，好人服之。好人提提，宛然左辟，佩其象揥。维是褊心，是以为刺。——先秦·佚名《葛屦》
9  正月繁霜，我心忧伤。民之讹言，亦孔之将。念我独兮，忧心京京。哀我小心，癙忧以痒。父母生我，胡俾我瘉？不自我先，不自我后。好言自口，莠言自口。忧心愈愈，是以有侮。忧心惸惸，念我无禄。民之无辜，并其臣仆。哀我人斯，于何从禄？瞻乌爰止？于谁之屋？瞻彼中林，侯薪侯蒸。民今方殆，视天梦梦。既克有定，靡人弗胜。有皇上帝，伊谁云憎？谓山盖卑，为冈为陵。民之讹言，宁莫之惩。召彼故老，讯之占梦。具曰予圣，谁知乌之雌雄！谓天盖高，不敢不局。谓地盖厚，不敢不蹐。维号斯言，有伦有脊。哀今之人，胡为虺蜴？瞻彼阪田，有菀其特。天之杌我，如不我克。彼求我则，如不我得。执我仇仇，亦不我力。心之忧矣，如或结之。今兹之正，胡然厉矣？燎之方扬，宁或灭之？赫赫宗周，褒姒灭之！终其永怀，又窘阴雨。其车既载，乃弃尔辅。载输尔载，将伯助予！无弃尔辅，员于尔辐。屡顾尔仆，不输尔载。终逾绝险，曾是不意。鱼在于沼，亦匪克乐。潜虽伏矣，亦孔之炤。忧心惨惨，念国之为虐！彼有旨酒，又有嘉肴。洽比其邻，婚姻孔云。念我独兮，忧心殷殷。佌佌彼有屋，蔌蔌方有谷。民今之无禄，天夭是椓。哿矣富人，哀此惸独。——先秦·佚名《正月》
10  金河秋半虏弦开，云外惊飞四散哀。仙掌月明孤影过，长门灯暗数声来。须知胡骑纷纷在，岂逐春风一一回？莫厌潇湘少人处，水多菰米岸莓苔。——唐代·杜牧《早雁》
11  旻天疾威，敷于下土。谋犹回遹，何日斯沮？谋臧不从，不臧覆用。我视谋犹，亦孔之邛。潝潝訿訿，亦孔之哀。谋之其臧，则具是违。谋之不臧，则具是依。我视谋犹，伊于胡厎。我龟既厌，不我告犹。谋夫孔多，是用不集。发言盈庭，谁敢执其咎？如匪行迈谋，是用不得于道。哀哉为犹，匪先民是程，匪大犹是经。维迩言是听，维迩言是争。如彼筑室于道谋，是用不溃于成。国虽靡止，或圣或否。民虽靡膴，或哲或谋，或肃或艾。如彼泉流，无沦胥以败。不敢暴虎，不敢冯河。人知其一，莫知其他。战战兢兢，如临深渊，如履薄冰。——先秦·佚名《小旻》
12  载驱薄薄，簟茀朱鞹。鲁道有荡，齐子发夕。四骊济济，垂辔沵沵。鲁道有荡，齐子岂弟。汶水汤汤，行人彭彭。鲁道有荡，齐子翱翔。汶水滔滔，行人儦儦。鲁道有荡，齐子游遨。——先秦·佚名《载驱》
1  蓬鬓荆钗世所稀，布裙犹是嫁时衣。胡麻好种无人种，正是归时不见归。——唐代·葛鸦儿《怀良人》
1  为有云屏无限娇，凤城寒尽怕春宵。 无端嫁得金龟婿，辜负香衾事早朝。——唐代·李商隐《为有》
1  问春从此去，几日到秦原。凭寄还乡梦，殷勤入故园。——唐代·柳宗元《零陵早春》
2  狗吠何喧喧，有吏来在门。披衣出门应，府记欲得钱。语穷乞请期，吏怒反见尤。旋步顾家中，家中无可为。思往从邻贷，邻人言已匮。钱钱何难得，令我独憔悴。——两汉·佚名《刺巴郡守诗》
3  东光乎，苍梧何不乎。苍梧多腐粟，无益诸军粮。诸军游荡子，早行多悲伤。——两汉·佚名《东光》
4  武皇去金阁，英威长寂寞。雄剑顿无光，杂佩亦销烁。秋至明月圆，风伤白露落。清夜何湛湛，孤烛映兰幕。抚影怆无从，惟怀忧不薄。瑶色行应罢，红芳几为乐？徒登歌舞台，终成蝼蚁郭！——南北朝·江淹《铜爵妓》
1  郎作十里行，侬作九里送。拔侬头上钗，与郎资路用。有信数寄书，无信心相忆。莫作瓶落井，一去无消息。大艑珂峨头，何处发扬州。借问艑上郎，见侬所欢不？初发扬州时，船出平津泊。五两如竹林，何处相寻博。——南北朝·释宝月《估客乐四首》
1  天津桥下阳春水，天津桥上繁华子。马声回合青云外，人影动摇绿波里。绿波荡漾玉为砂，青云离披锦作霞。可怜杨柳伤心树，可怜桃李断肠花。此日遨游邀美女，此时歌舞入娼家。娼家美女郁金香，飞来飞去公子傍。的的珠帘白日映，娥娥玉颜红粉妆。花际徘徊双蛱蝶，池边顾步两鸳鸯。倾国倾城汉武帝，为云为雨楚襄王。古来容光人所羡，况复今日遥相见。愿作轻罗著细腰，愿为明镜分娇面。与君相向转相亲，与君双栖共一身。愿作贞松千岁古，谁论芳槿一朝新。百年同谢西山日，千秋万古北邙尘。——唐代·刘希夷《公子行》
1  燕支黄叶落，妾望自登台。海上碧云断，单于秋色来。胡兵沙塞合，汉使玉关回。征客无归日，空悲蕙草摧。——唐代·李白《秋思》
2  失我焉支山，令我妇女无颜色。失我祁连山，使我六畜不蕃息。——两汉·佚名《匈奴歌》
3  废逐人所弃，遂为鬼神欺。才难不其然，卒与大患期。凌人古受氏，吴世夸雄姿。寂寞富春水，英气方在斯。六学成一贯，精义穷发挥。著书逾十年，幽赜靡不推。天庭掞高文，万字若波驰。记室征两府，宏谋耀其奇。车酋轩下东越，列郡苏疲羸。宛宛凌江羽，来栖翰林枝。孝文留弓剑，中外方危疑。抗声促遗诏，定命由陈辞。徒隶肃曹官，征赋参有司。出守乌江浒，左迁湟水湄。高堂倾故国，葬祭限囚羁。仲叔继幽沦，狂叫唯童儿。一门即无主，焉用徒生为！举声但呼天，孰知神者谁？泣尽目无见，肾伤足不持。溘死委炎荒，臧获守灵帷。平生负国谴，骇骨非敢私。盖棺未塞责，孤旐凝寒颸。念昔始相遇，腑肠为君知。进身齐选择，失路同瑕疵。本期济仁义，合为众所嗤。灭身竟不试，世义安可支！恬死百忧尽，苟生万虑滋。顾余九逝魂，与子各何之？我歌诚自恸，非独为君悲！——唐代·柳宗元《哭连州凌员外司马》
1  天山雪后海风寒，横笛偏吹行路难。碛里征人三十万，一时回首月中看。——唐代·李益《从军北征》
2  武皇去金阁，英威长寂寞。雄剑顿无光，杂佩亦销烁。秋至明月圆，风伤白露落。清夜何湛湛，孤烛映兰幕。抚影怆无从，惟怀忧不薄。瑶色行应罢，红芳几为乐？徒登歌舞台，终成蝼蚁郭！——南北朝·江淹《铜爵妓》
1  公子王孙逐后尘，绿珠垂泪滴罗巾。侯门一入深如海，从此萧郎是路人。——唐代·崔郊《赠去婢》
1  惜春连日醉昏昏，醒后衣裳见酒痕。细水浮花归别涧，断云含雨入孤村。人闲易有芳时恨，地迥难招自古魂。惭愧流莺相厚意，清晨犹为到西园。——唐代·韩偓《春尽》
1  望门投止思张俭，忍死须臾待杜根。我自横刀向天笑，去留肝胆两昆仑。&版本一&望门投趾怜张俭，直谏陈书愧杜根。手掷欧刀仰天笑，留将公罪后人论。&版本二&——近代·谭嗣同《狱中题壁》
2  欲逐将军取右贤，沙场走马向居延。遥知汉使萧关外，愁见孤城落日边。——唐代·王维《送韦评事》
1  河汉纵且横，北斗横复直。星汉空如此，宁知心有忆？孤灯暧不明，寒机晓犹织。零泪向谁道，鸡鸣徒叹息。——南北朝·沈约《夜夜曲》
2  疲马卧长坂，夕阳下通津。山风吹空林，飒飒如有人。苍旻霁凉雨，石路无飞尘。千念集暮节，万籁悲萧辰。鶗鴂昨夜鸣，蕙草色已陈。况在远行客，自然多苦辛。——唐代·岑参《暮秋山行》
3  柳絮飞时别洛阳，梅花发后到三湘。 世情已逐浮云散，离恨空随江水长。——唐代·贾至《巴陵夜别王八员外》
1  三年羁旅客，今日又南冠。无限山河泪，谁言天地宽！已知泉路近，欲别故乡难。毅魄归来日，灵旗空际看。——明代·夏完淳《别云间》
2  和戎诏下十五年，将军不战空临边。朱门沉沉按歌舞，厩马肥死弓断弦。戍楼刁斗催落月，三十从军今白发。笛里谁知壮士心，沙头空照征人骨。中原干戈古亦闻，岂有逆胡传子孙！遗民忍死望恢复，几处今宵垂泪痕。——宋代·陆游《关山月》
3  为君既不易，为臣良独难。忠信事不显，乃有见疑患。周公佐成王，金縢功不刊。推心辅王室，二叔反流言。待罪居东国，泣涕常流连。皇灵大动变，震雷风且寒。拔树偃秋稼，天威不可干。素服开金縢，感悟求其端。公旦事既显，成王乃哀叹。吾欲竟此曲，此曲悲且长。今日乐相乐，别后莫相忘。——魏晋·曹植《怨歌行》
4  长安少年游侠客，夜上戍楼看太白。陇头明月迥临关，陇上行人夜吹笛。关西老将不胜愁，驻马听之双泪流。身经大小百余战，麾下偏裨万户侯。苏武才为典属国，节旄空尽海西头。——唐代·王维《陇头吟》
5  封丘作我本渔樵孟诸野，一生自是悠悠者。乍可狂歌草泽中，宁堪作吏风尘下？只言小邑无所为，公门百事皆有期。拜迎长官心欲碎，鞭挞黎庶令人悲。归来向家问妻子，举家尽笑今如此。生事应须南亩田，世情尽付东流水。梦想旧山安在哉，为衔君命且迟回。乃知梅福徒为尔，转忆陶潜归去来。（版本一）封丘县我本渔樵孟诸野，一生自是悠悠者。乍可狂歌草泽中，宁堪作吏风尘下？只言小邑无所为，公门百事皆有期。拜迎长官心欲破，鞭挞黎庶令人悲。悲来向家问妻子，举家尽笑今如此。生事应须南亩田，世情尽付东流水。梦想旧山安在哉，为衔君命日迟回。乃知梅福徒为尔，转忆陶潜归去来。（版本二）——唐代·高适《封丘作》
6  庙堂无计可平戎，坐使甘泉照夕峰。初怪上都闻战马，岂知穷海看飞龙。孤臣霜发三千丈，每岁烟花一万重。稍喜长沙向延阁，疲兵敢犯犬羊锋。——宋代·陈与义《伤春》
7  突骑连营鸟不飞，北风浩浩发阴机。三秦形胜无今古，千里传闻果是非；偃蹇鲸鲵人海涸，分明蛇犬铁山围。穷途老阮无奇策，空望岐阳泪满衣。百二关河草不横，十年戎马暗秦京。岐阳西望无来信，陇水东流闻哭声；野蔓有情萦战骨，残阳何意照空城！从谁细向苍苍问，争遣蚩尤作五兵？眈眈九虎护秦关，懦楚孱齐机上看。禹贡土田推陆海，汉家封徼尽天山。北风猎猎悲笳发，渭水潇潇战骨寒。三十六峰长剑在，倚天仙掌惜空闲。——金朝·元好问《岐阳三首》
8  谁家起甲第，朱门大道边？丰屋中栉比，高墙外回环。累累六七堂，栋宇相连延。一堂费百万，郁郁起青烟。洞房温且清，寒暑不能干。高堂虚且迥，坐卧见南山。绕廊紫藤架，夹砌红药栏。攀枝摘樱桃，带花移牡丹。主人此中坐，十载为大官。厨有臭败肉，库有贯朽钱。谁能将我语，问尔骨肉间：岂无穷贱者，忍不救饥寒？如何奉一身，直欲保千年？不见马家宅，今作奉诚园。——唐代·白居易《伤大宅》
9  石门长老身如梦，旃檀成林手所种。坐来念念非昔人，万遍莲花为谁用？如今七十自忘机，贪爱都忘筋力微。莫向东轩春野望，花开日出雉皆飞。——唐代·柳宗元《戏题石门长老东轩》
1  风萧萧兮易水寒，壮士一去兮不复还。&复还 一作：复反&探虎穴兮入蛟宫，仰天呼气兮成白虹。&此句疑为后人补作&——先秦·佚名《荆轲歌》
1  苏武天山上，田横海岛边。万重关塞断，何日是归年？亭伯去安在？李陵降未归。愁容变海色，短服改胡衣。谈笑三军却，交游七贵疏。仍留一只箭，未射鲁连书。函谷如玉关，几时可生还？洛川为易水，嵩岳是燕山。俗变羌胡语，人多沙塞颜。申包惟恸哭，七日鬓毛斑。淼淼望湖水，青青芦叶齐。归心落何处，日没大江西。歇马傍春草，欲行远道迷。谁忍子规鸟，连声向我啼。——唐代·李白《奔亡道中五首》
2  君不见昔日蜀天子，化作杜鹃似老乌。寄巢生子不自啄，群鸟至今与哺雏。虽同君臣有旧礼，骨肉满眼身羁孤。业工窜伏深树里，四月五月偏号呼。其声哀痛口流血，所诉何事常区区。尔岂摧残始发愤，羞带羽翮伤形愚。苍天变化谁料得，万事反覆何所无。万事反覆何所无，岂忆当殿群臣趋。——唐代·杜甫《杜鹃行》
3  岩岩钟山首，赫赫炎天路。高明曜云门，远景灼寒素。昂昂累世士，结根在所固。吕望老匹夫，苟为因世故。管仲小囚臣，独能建功祚。人生有何常，但患年岁暮。幸托不肖躯，且当猛虎步。安能苦一身，与世同举厝。由不慎小节，庸夫笑我度。吕望尚不希，夷齐何足慕。远送新行客，岁暮乃来归。入门望爱子，妻妾向人悲。闻子不可见，日已潜光辉。孤坟在西北，常念君来迟。褰裳上墟丘，但见蒿与薇。白骨归黄泉，肌体乘尘飞。生时不识父，死后知我谁。孤魂游穷暮，飘摇安所依。人生图嗣息，尔死我念追。俯仰内伤心，不觉泪沾衣。人生自有命，但恨生日希。——两汉·孔融《杂诗二首》
4  结发为夫妇，于今十七年。相看犹不足，何况是长捐！我鬓已多白，此身宁久全？终当与同穴，未死泪涟涟。每出身如梦，逢人强意多。归来仍寂寞，欲语向谁何？窗冷孤萤入，宵长一雁过。世间无最苦，精爽此销磨。从来有修短，岂敢问苍天？见尽人间妇，无如美且贤。譬令愚者寿，何不假其年？忍此连城宝，沉埋向九泉！——宋代·梅尧臣《悼亡三首》
1  自古逢秋悲寂寥，我言秋日胜春朝。晴空一鹤排云上，便引诗情到碧霄。——唐代·刘禹锡《秋词》
2  悲哉，秋之为气也！萧瑟兮草木摇落而变衰。憭栗兮若在远行，登山临水兮送将归。泬漻兮天高而气清，寂寥兮收潦而水清。憯悽增欷兮，薄寒之中人，怆怳懭悢兮，去故而就新。坎廪兮贫士失职而志不平，廓落兮羁旅而无友生，惆怅兮而私自怜！燕翩翩其辞归兮，蝉寂漠而无声。雁廱廱而南游兮，鹍鸡啁哳而悲鸣。独申旦而不寐兮，哀蟋蟀之宵征。时亹亹而过中兮，蹇淹留而无成。悲忧穷戚兮独处廓，有美一人兮心不绎。去乡离家兮来远客，超逍遥兮今焉薄！专思君兮不可化，君不知兮可奈何！蓄怨兮积思，心烦憺兮忘食事。原一见兮道余意，君之心兮与余异。车既驾兮朅而归，不得见兮心伤悲。倚结軨兮长太息，涕潺湲兮下霑轼。忼慨绝兮不得，中瞀乱兮迷惑。私自怜兮何极？心怦怦兮谅直。皇天平分四时兮，窃独悲此凛秋。白露既下百草兮，奄离披此梧楸。去白日之昭昭兮，袭长夜之悠悠。离芳蔼之方壮兮，余萎约而悲愁。秋既先戒以白露兮，冬又申之以严霜。收恢台之孟夏兮，然欿傺而沉藏。叶菸邑而无色兮，枝烦挐而交横。颜淫溢而将罢兮，柯仿佛而萎黄。萷櫹椮之可哀兮，形销铄而瘀伤。惟其纷糅而将落兮，恨其失时而无当。揽騑辔而下节兮，聊逍遥以相佯。岁忽忽而遒尽兮，恐余寿之弗将。悼余生之不时兮，逢此世之俇攘。澹容与而独倚兮，蟋蟀鸣此西堂。心怵惕而震荡兮，何所忧之多方。卬明月而太息兮，步列星而极明。窃悲夫蕙华之曾敷兮，纷旖旎乎都房。何曾华之无实兮，从风雨而飞飏！以为君独服此蕙兮，羌无以异于众芳。闵奇思之不通兮，将去君而高翔。心闵怜之惨悽兮，愿一见而有明。重无怨而生离兮，中结轸而增伤。岂不郁陶而思君兮？君之门以九重！猛犬狺狺而迎吠兮，关梁闭而不通。皇天淫溢而秋霖兮，后土何时而得漧？塊独守此无泽兮，仰浮云而永叹！何时俗之工巧兮？背绳墨而改错！郤骐骥而不乘兮，策驽骀而取路。当世岂无骐骥兮，诚莫之能善御。见执辔者非其人兮，故駶跳而远去。凫雁皆唼夫梁藻兮，凤愈飘翔而高举。圜凿而方枘兮，吾固知其鉏铻而难入。众鸟皆有所登棲兮，凤独遑遑而无所集。原衔枚而无言兮，尝被君之渥洽。太公九十乃显荣兮，诚未遇其匹合。谓骐骥兮安归？谓凤皇兮安棲？变古易俗兮世衰，今之相者兮举肥。骐骥伏匿而不见兮，凤皇高飞而不下。鸟兽犹知怀德兮，何云贤士之不处？骥不骤进而求服兮，凤亦不贪餧而妄食。君弃远而不察兮，虽原忠其焉得？欲寂漠而绝端兮，窃不敢忘初之厚德。独悲愁其伤人兮，冯郁郁其何极？霜露惨悽而交下兮，心尚幸其弗济。霰雪雰糅其增加兮，乃知遭命之将至。原徼幸而有待兮，泊莽莽与野草同死。原自往而径游兮，路壅绝而不通。欲循道而平驱兮，又未知其所从。然中路而迷惑兮，自压桉而学诵。性愚陋以褊浅兮，信未达乎从容。窃美申包胥之气盛兮，恐时世之不固。何时俗之工巧兮？灭规矩而改凿！独耿介而不随兮，原慕先圣之遗教。处浊世而显荣兮，非余心之所乐。与其无义而有名兮，宁穷处而守高。食不媮而为饱兮，衣不苟而为温。窃慕诗人之遗风兮，原讬志乎素餐。蹇充倔而无端兮，泊莽莽而无垠。无衣裘以御冬兮，恐溘死不得见乎阳春。靓杪秋之遥夜兮，心缭悷而有哀。春秋逴逴而日高兮，然惆怅而自悲。四时递来而卒岁兮，阴阳不可与俪偕。白日晼晚其将入兮，明月销铄而减毁。岁忽忽而遒尽兮，老冉冉而愈弛。心摇悦而日幸兮，然怊怅而无冀。中憯恻之悽怆兮，长太息而增欷。年洋洋以日往兮，老嵺廓而无处。事亹亹而觊进兮，蹇淹留而踌躇。何氾滥之浮云兮？猋壅蔽此明月。忠昭昭而原见兮，然霠曀而莫达。原皓日之显行兮，云蒙蒙而蔽之。窃不自聊而原忠兮，或黕点而汙之。尧舜之抗行兮，瞭冥冥而薄天。何险巇之嫉妒兮？被以不慈之伪名。彼日月之照明兮，尚黯黮而有瑕。何况一国之事兮，亦多端而胶加。被荷裯之晏晏兮，然潢洋而不可带。既骄美而伐武兮，负左右之耿介。憎愠惀之修美兮，好夫人之慷慨。众踥蹀而日进兮，美超远而逾迈。农夫辍耕而容与兮，恐田野之芜秽。事緜緜而多私兮，窃悼後之危败。世雷同而炫曜兮，何毁誉之昧昧！今修饰而窥镜兮，後尚可以竄藏。愿寄言夫流星兮，羌倏忽而难当。卒壅蔽此浮云，下暗漠而无光。尧舜皆有所举任兮，故高枕而自适。谅无怨于天下兮，心焉取此怵惕？乘骐骥之浏浏兮，驭安用夫强策？谅城郭之不足恃兮，虽重介之何益？邅翼翼而无终兮，忳惛惛而愁约。生天地之若过兮，功不成而无嶜。原沉滞而不见兮，尚欲布名乎天下。然潢洋而不遇兮，直怐愗而自苦。莽洋洋而无极兮，忽翱翔之焉薄？国有骥而不知乘兮，焉皇皇而更索？宁戚讴于车下兮，桓公闻而知之。无伯乐之相善兮，今谁使乎誉之？罔流涕以聊虑兮，惟著意而得之。纷纯纯之愿忠兮，妒被离而鄣之。原赐不肖之躯而别离兮，放游志乎云中。乘精气之抟抟兮，骛诸神之湛湛。骖白霓之習習兮，历群灵之丰丰。左硃雀之茇茇兮，右苍龙之躣躣。属雷师之阗阗兮，通飞廉之衙衙。前轻辌之锵锵兮，后辎乘之从从。载云旗之委蛇兮，扈屯骑之容容。计专专之不可化兮，原遂推而为臧。赖皇天之厚德兮，还及君之无恙！——先秦·宋玉《九辩》
3  老去悲秋强自宽，兴来今日尽君欢。羞将短发还吹帽，笑倩旁人为正冠。蓝水远从千涧落，玉山高并两峰寒。明年此会知谁健？醉把茱萸仔细看。——唐代·杜甫《九日蓝田崔氏庄》
4  清晨登巴陵，周览无不极。明湖映天光，彻底见秋色。秋色何苍然，际海俱澄鲜。山青灭远树，水绿无寒烟。来帆出江中，去鸟向日边。风清长沙浦，山空云梦田。瞻光惜颓发，阅水悲徂年。北渚既荡漾，东流自潺湲。郢人唱白雪，越女歌采莲。听此更肠断，凭崖泪如泉。——唐代·李白《秋登巴陵望洞庭》
5  桐风惊心壮士苦，衰灯络纬啼寒素。谁看青简一编书，不遣花虫粉空蠹。思牵今夜肠应直，雨冷香魂吊书客。秋坟鬼唱鲍家诗，恨血千年土中碧。——唐代·李贺《秋来》
6  渐老多忧百事忙，天寒日短更心伤。数分红色上黄叶，一瞬曙光成夕阳。春水别来应到海，小松生命合禁霜。壶中若逐仙翁去，待看年华几许长。——宋代·李觏《秋晚悲怀》
1  曾经沧海难为水，除却巫山不是云。取次花丛懒回顾，半缘修道半缘君。——唐代·元稹《离思五首·其四》
2  城上斜阳画角哀，沈园非复旧池台，伤心桥下春波绿，曾是惊鸿照影来。梦断香消四十年，沈园柳老不吹绵。此身行作稽山土，犹吊遗踪一泫然。——宋代·陆游《沈园二首》
3  绿兮衣兮，绿衣黄里。心之忧矣，曷维其已？绿兮衣兮，绿衣黄裳。心之忧矣，曷维其亡？绿兮丝兮，女所治兮。我思古人，俾无訧兮。絺兮绤兮，凄其以风。我思古人，实获我心。——先秦·佚名《绿衣》
4  昔日戏言身后意，今朝都到眼前来。衣裳已施行看尽，针线犹存未忍开。尚想旧情怜婢仆，也曾因梦送钱财。诚知此恨人人有，贫贱夫妻百事哀。——唐代·元稹《遣悲怀三首·其二》
5  采石江边李白坟，绕田无限草连云。可怜荒垄穷泉骨，曾有惊天动地文。但是诗人多薄命，就中沦落不过君。——唐代·白居易《李白墓》
6  夜来携手梦同游，晨起盈巾泪莫收。漳浦老身三度病，咸阳宿草八回秋。君埋泉下泥销骨，我寄人间雪满头。阿卫韩郎相次去，夜台茫昧得知不？——唐代·白居易《梦微之》
7  蓼蓼者莪，匪莪伊蒿。哀哀父母，生我劬劳。蓼蓼者莪，匪莪伊蔚。哀哀父母，生我劳瘁。瓶之罄矣，维罍之耻。鲜民之生，不如死之久矣。无父何怙？无母何恃？出则衔恤，入则靡至。父兮生我，母兮鞠我。抚我畜我，长我育我，顾我复我，出入腹我。欲报之德。昊天罔极！南山烈烈，飘风发发。民莫不穀，我独何害！南山律律，飘风弗弗。民莫不穀，我独不卒！——先秦·佚名《蓼莪》
8  半死梧桐老病身，重泉一念一伤神。 手携稚子夜归院，月冷空房不见人。——唐代·白居易《为薛台悼亡》
9  闲坐悲君亦自悲，百年都是几多时。邓攸无子寻知命，潘岳悼亡犹费词。同穴窅冥何所望，他生缘会更难期。惟将终夜常开眼，报答平生未展眉。——唐代·元稹《遣悲怀三首·其三》
10  成纪星郎字义山，适归高壤抱长叹。词林枝叶三春尽，学海波澜一夜干。风雨已吹灯烛灭，姓名长在齿牙寒。只应物外攀琪树，便著霓裳上绛坛。虚负凌云万丈才，一生襟抱未曾开。鸟啼花落人何在，竹死桐枯凤不来。良马足因无主踠，旧交心为绝弦哀。九泉莫叹三光隔，又送文星入夜台。——唐代·崔珏《哭李商隐》
11  缀玉联珠六十年，谁教冥路作诗仙。浮云不系名居易，造化无为字乐天。童子解吟长恨曲，胡儿能唱琵琶篇。文章已满行人耳，一度思卿一怆然。——唐代·李忱《吊白居易》
12  葛生蒙楚，蔹蔓于野。予美亡此，谁与？独处？葛生蒙棘，蔹蔓于域。予美亡此，谁与？独息？角枕粲兮，锦衾烂兮。予美亡此，谁与？独旦？夏之日，冬之夜。百岁之后，归于其居。冬之夜，夏之日。百岁之后，归于其室。——先秦·佚名《葛生》
13  交交黄鸟，止于棘。谁从穆公？子车奄息。维此奄息，百夫之特。临其穴，惴惴其栗。彼苍者天，歼我良人！如可赎兮，人百其身！交交黄鸟，止于桑。谁从穆公？子车仲行。维此仲行，百夫之防。临其穴，惴惴其栗。彼苍者天，歼我良人！如可赎兮，人百其身！交交黄鸟，止于楚。谁从穆公？子车针虎。维此针虎，百夫之御。临其穴，惴惴其栗。彼苍者天，歼我良人！如可赎兮，人百其身！——先秦·佚名《黄鸟》
14  谢公最小偏怜女，自嫁黔娄百事乖。顾我无衣搜荩箧，泥他沽酒拔金钗。野蔬充膳甘长藿，落叶添薪仰古槐。今日俸钱过十万，与君营奠复营斋。——唐代·元稹《遣悲怀三首·其一》
15  帘外五更风，吹梦无踪。画楼重上与谁同？记得玉钗斜拨火，宝篆成空。回首紫金峰，雨润烟浓。一江春浪醉醒中。留得罗襟前日泪，弹与征鸿。——宋代·李清照《浪淘沙·帘外五更风》
16  荏苒冬春谢，寒暑忽流易。之子归穷泉，重壤永幽隔。私怀谁克从，淹留亦何益。僶俛恭朝命，回心反初役。望庐思其人，入室想所历。帏屏无髣髴，翰墨有馀迹。流芳未及歇，遗挂犹在壁。怅恍如或存，回惶忡惊惕。如彼翰林鸟，双栖一朝只。如彼游川鱼，比目中路析。春风缘隙来，晨霤承檐滴。寝息何时忘，沈忧日盈积。庶几有时衰，庄缶犹可击。皎皎窗中月，照我室南端。清商应秋至，溽暑随节阑。凛凛凉风升，始觉夏衾单。岂曰无重纩，谁与同岁寒。岁寒无与同，朗月何胧胧。展转盻枕席，长簟竟床空。床空委清尘，室虚来悲风。独无李氏灵，髣髴覩尔容。抚衿长叹息，不觉涕沾胸。沾胸安能已，悲怀从中起。寝兴目存形，遗音犹在耳。上惭东门吴，下愧蒙庄子。赋诗欲言志，此志难具纪。命也可奈何，长戚自令鄙。曜灵运天机，四节代迁逝。凄凄朝露凝，烈烈夕风厉。奈何悼淑俪，仪容永潜翳。念此如昨日，谁知已卒岁。改服从朝政，哀心寄私制。茵帱张故房，朔望临尔祭。尔祭讵几时，朔望忽复尽。衾裳一毁撤，千载不复引。亹亹朞月周，戚戚弥相愍。悲怀感物来，泣涕应情陨。驾言陟东阜，望坟思纡轸。徘徊墟墓间，欲去复不忍。徘徊不忍去，徙倚步踟蹰。落叶委埏侧，枯荄带坟隅。孤魂独茕茕，安知灵与无。投心遵朝命，挥涕强就车。谁谓帝宫远，路极悲有余。——魏晋·潘安《悼亡诗三首》
17  他乡复行役，驻马别孤坟。近泪无干土，低空有断云。对棋陪谢傅，把剑觅徐君。唯见林花落，莺啼送客闻。——唐代·杜甫《别房太尉墓》
18  鄂王坟上草离离，秋日荒凉石兽危。南渡君臣轻社稷，中原父老望旌旗。英雄已死嗟何及，天下中分遂不支。莫向西湖歌此曲，水光山色不胜悲。——元代·赵孟頫《岳鄂王墓》
19  湘波如泪色漻漻，楚厉迷魂逐恨遥。枫树夜猿愁自断，女萝山鬼语相邀。空归腐败犹难复，更困腥臊岂易招？但使故乡三户在，彩丝谁惜惧长蛟。——唐代·李商隐《楚宫》
20  梦冷蘅芜，却望姗姗，是耶非耶。怅兰膏渍粉，尚留犀合；金泥蹙绣，空掩蝉纱。影弱难持，缘深暂隔，只当离愁滞海涯。归来也，趁星前月底，魂在梨花。鸾胶纵续琵琶，问可及、当年萼绿华。但无端摧折，恶经风浪；不如零落，判委尘沙。最忆相看，娇讹道字，手剪银灯自泼茶。令已矣，便帐中重见，那似伊家。——清代·纳兰性德《沁园春·梦冷蘅芜》
21  侁自肩如削，难胜数缕绦。天香留凤尾，馀暖在檀槽。——唐代·李煜《书琵琶背》
22  秋至捣罗纨，泪满未能开。风光肃入户，月华为谁来？结眉向蛛网，沥思视青苔。鬓局将成葆，带减不须摧。我心若涵烟，葐蒀满中怀。——南北朝·江淹《悼室人》
23  主家十二楼，一身当三千。古来妾薄命，事主不尽年。起舞为主寿，相送南阳阡。忍著主衣裳，为人作春妍。有声当彻天，有泪当彻泉。死者恐无知，妾身长自怜。叶落风不起，山空花自红。捐世不待老，惠妾无其终。一死尚可忍，百岁何当穷？天地岂不宽？妾身自不容。死者如有知，杀身以相从。向来歌舞地，夜雨鸣寒蛩。——宋代·陈师道《妾薄命·为曾南丰作》
24  结发为夫妇，于今十七年。相看犹不足，何况是长捐！我鬓已多白，此身宁久全？终当与同穴，未死泪涟涟。每出身如梦，逢人强意多。归来仍寂寞，欲语向谁何？窗冷孤萤入，宵长一雁过。世间无最苦，精爽此销磨。从来有修短，岂敢问苍天？见尽人间妇，无如美且贤。譬令愚者寿，何不假其年？忍此连城宝，沉埋向九泉！——宋代·梅尧臣《悼亡三首》
1  彼都人士，狐裘黄黄。其容不改，出言有章。行归于周，万民所望。彼都人士，台笠缁撮。彼君子女，绸直如发。我不见兮，我心不说。彼都人士，充耳琇实。彼君子女，谓之尹吉。我不见兮，我心苑结。彼都人士，垂带而厉。彼君子女，卷发如虿。我不见兮，言从之迈。匪伊垂之，带则有余。匪伊卷之，发则有旟。我不见兮，云何盱矣。——先秦·佚名《都人士》
1  惟汉廿二世，所任诚不良。沐猴而冠带，知小而谋强。犹豫不敢断，因狩执君王。白虹为贯日，己亦先受殃。贼臣持国柄，杀主灭宇京。荡覆帝基业，宗庙以燔丧。播越西迁移，号泣而且行。瞻彼洛城郭，微子为哀伤。——魏晋·曹操《薤露》
2  黄初四年五月，白马王、任城王与余俱朝京师、会节气。到洛阳，任城王薨。至七月，与白马王还国。后有司以二王归藩，道路宜异宿止，意毒恨之。盖以大别在数日，是用自剖，与王辞焉，愤而成篇。谒帝承明庐，逝将归旧疆。清晨发皇邑，日夕过首阳。伊洛广且深，欲济川无梁。泛舟越洪涛，怨彼东路长。顾瞻恋城阙，引领情内伤。太谷何寥廓，山树郁苍苍。霖雨泥我涂，流潦浩纵横。中逵绝无轨，改辙登高岗。修坂造云日，我马玄以黄。玄黄犹能进，我思郁以纡。郁纡将何念，亲爱在离居。本图相与偕，中更不克俱。鸱枭鸣衡轭，豺狼当路衢。苍蝇间白黑，谗巧令亲疏。欲还绝无蹊，揽辔止踟蹰。踟蹰亦何留？相思无终极。秋风发微凉，寒蝉鸣我侧。原野何萧条，白日忽西匿。归鸟赴乔林，翩翩厉羽翼。孤兽走索群，衔草不遑食。感物伤我怀，抚心长太息。太息将何为，天命与我违。奈何念同生，一往形不归。孤魂翔故域，灵柩寄京师。存者忽复过，亡殁身自衰。人生处一世，去若朝露晞。年在桑榆间，影响不能追。自顾非金石，咄唶令心悲。心悲动我神，弃置莫复陈。丈夫志四海，万里犹比邻。恩爱苟不亏，在远分日亲。何必同衾帱，然后展慇懃。忧思成疾疢，无乃儿女仁。仓卒骨肉情，能不怀苦辛？苦辛何虑思，天命信可疑。虚无求列仙，松子久吾欺。变故在斯须，百年谁能持？离别永无会，执手将何时？王其爱玉体，俱享黄髪期。收泪即长路，援笔从此辞。——魏晋·曹植《赠白马王彪·并序》
3  故人不可见，汉水日东流。借问襄阳老，江山空蔡州。——唐代·王维《哭孟浩然》
4  四明有狂客，风流贺季真。长安一相见，呼我谪仙人。昔好杯中物，翻为松下尘。金龟换酒处，却忆泪沾巾。狂客归四明，山阴道士迎。敕赐镜湖水，为君台沼荣。人亡余故宅，空有荷花生。念此杳如梦，凄然伤我情。——唐代·李白《对酒忆贺监二首》
5  四海齐名白与刘，百年交分两绸缪。同贫同病退闲日，一死一生临老头。杯酒英雄君与操，文章微婉我知丘。贤豪虽殁精灵在，应共微之地下游。今日哭君吾道孤，寝门泪满白髭须。不知箭折弓何用？兼恐唇亡齿亦枯！窅窅穷泉埋宝玉，骎骎落景挂桑榆。夜台幕齿期非远，但问前头相见无。——唐代·白居易《哭刘尚书梦得二首》
6  纪叟黄泉里，还应酿老春。夜台无晓日，沽酒与何人？&版本一&戴老黄泉下，还应酿大春。夜台无李白，沽酒与何人？&版本二&——唐代·李白《哭宣城善酿纪叟》
7  天既丧我妻，又复丧我子！两眼虽未枯，片心将欲死。雨落入地中，珠沉入海底。赴海可见珠，掘地可见水。唯人归泉下，万古知已矣！拊膺当问谁，憔悴鉴中鬼。——唐代·梅尧臣《书哀》
1  国亡家破欲何之？西子湖头有我师。日月双悬于氏墓，乾坤半壁岳家祠。惭将赤手分三席，敢为丹心借一枝。他日素车东浙路，怒涛岂必属鸱夷！——明代·张煌言《甲辰八月辞故里 \ 将入武林》
2  少年落魄楚汉间，风尘萧瑟多苦颜。自言管葛竟谁许，长吁莫错还闭关。一朝君王垂拂拭，剖心输丹雪胸臆。忽蒙白日回景光，直上青云生羽翼。幸陪鸾辇出鸿都，身骑飞龙天马驹。王公大人借颜色，金璋紫绶来相趋。当时结交何纷纷，片言道合惟有君。待吾尽节报明主，然后相携卧白云。——唐代·李白《驾去温泉后赠杨山人》
3  衰发萧萧老郡丞， 洪州又看上元灯。羞将枉直分寻尺， 宁走东西就斗升。吏进饱谙箝纸尾， 客来苦劝摸床棱。归装渐理君知否？ 笑指庐山古涧藤。——宋代·陆游《自咏示客》
1  三峡七百里，惟言巫峡长。重岩窅不极，叠嶂凌苍苍。绝壁横天险，莓苔烂锦章。入夜分明见，无风波浪狂。忠信吾所蹈，泛舟亦何伤！可以涉砥柱，可以浮吕梁。美人今何在？灵芝徒自芳。山空夜猿啸，征客泪沾裳。——唐代·杨炯《巫峡》
2  江旷春潮白，山长晓岫青。他乡临睨极，花柳映边亭。——唐代·王勃《早春野望》
1  月暗送湖风，相寻路不通。菱歌唱不彻，知在此塘中。——唐代·崔国辅《小长干曲》
1  欲别牵郎衣，郞今到何处？不恨归来迟，莫向临邛去。——唐代·孟郊《古别离》
1  十轮霜影转庭梧，此夕羁人独向隅。未必素娥无怅恨，玉蟾清冷桂花孤。——宋代·晏殊《中秋月》
2  清明暮春里，怅望北山陲。燧火开新焰，桐花发故枝。沈冥惭岁物，欢宴阻朋知。不及林间鸟，迁乔并羽仪。——唐代·孙昌胤《清明》
3  涉江玩秋水，爱此红蕖鲜。攀荷弄其珠，荡漾不成圆。佳人彩云里，欲赠隔远天。相思无因见，怅望凉风前。——唐代·李白《折荷有赠》
4  明月黄河夜，寒沙似战场。奔流聒地响，平野到天荒。吴会书难达，燕台路正长。男儿少为客，不辨是他乡。——明代·李流芳《黄河夜泊》
5  日日春光斗日光，山城斜路杏花香。几时心绪浑无事，得及游丝百尺长。——唐代·李商隐《日日》
6  洞房深，画屏灯照，山色凝翠沉沉。听夜雨冷滴芭蕉，惊断红窗好梦，龙烟细飘绣衾。辞恩久归长信，凤帐萧疏，椒殿闲扇。辇路苔侵。绣帘垂，迟迟漏传丹禁舜华偷悴，翠鬟羞整，愁坐望处，金舆渐远，何时彩仗重临？正消魂，梧桐又移翠阴。——唐代·杜牧《八六子·洞房深》
7  城尖径昃旌旆愁，独立缥缈之飞楼。峡坼云霾龙虎卧，江清日抱鼋鼍游。扶桑西枝对断石，弱水东影随长流。杖藜叹世者谁子，泣血迸空回白头。——唐代·杜甫《白帝城最高楼》
8  忽上天山路，依然想物华。云疑上苑叶，雪似御沟花。行叹戎麾远，坐怜衣带赊。交河浮绝塞，弱水浸流沙。旅思徒漂梗，归期未及瓜。宁知心断绝，夜夜泣胡笳。——唐代·骆宾王《晚度天山有怀京邑》
9  秋夜深深北送君，阴虫切切不堪闻。归舟明日毗陵道，回首姑苏是白云。——唐代·皇甫冉《送魏十六还苏州》
10  一闭昭阳春又春。夜寒宫漏永，梦君恩。卧思陈事暗销魂。罗衣湿，红袂有啼痕。歌吹隔重阍。绕亭芳草绿，倚长门。万般惆怅向谁论？凝情立，宫殿欲黄昏。——唐代·韦庄《小重山·一闭昭阳春又春》
11  东风急，惜别花时手频执，罗帏愁独入。马嘶残雨春芜湿。 倚门立，寄语薄情郎，粉香和泪泣。——唐代·牛峤《望江怨·东风急》
12  金风荡初节，玉露凋晚林。此夕穷涂士，郁陶伤寸心。野平葭苇合，村荒藜藿深。眺听良多感，徙倚独沾襟。沾襟何所为，怅然怀古意。秦俗犹未平，汉道将何冀。樊哙市井徒，萧何刀笔吏。一朝时运会，千古传名谥。寄言世上雄，虚生真可愧。——隋代·李密《淮阳感怀》
13  仲尼既已没，余亦浮于海。昏见斗柄回，方知岁星改。虚舟任所适，垂钓非有待。为问乘槎人，沧洲复何在。——唐代·孟浩然《岁暮海上作》
1  大鹏飞兮振八裔，中天摧兮力不济。馀风激兮万世，游扶桑兮挂石袂。后人得之传此，仲尼亡兮谁为出涕。——唐代·李白《临路歌》
2  东飞伯劳西飞燕，黄姑织女时相见。谁家女儿对门居，开颜发艳照里闾。南窗北牖挂明光，罗帷绮箔脂粉香。女儿年几十五六，窈窕无双颜如玉。三春已暮花从风，空留可怜与谁同。——南北朝·萧衍《东飞伯劳歌》
3  王屋山人魏万，云自嵩宋沿吴相访，数千里不遇。乘兴游台越，经永嘉，观谢公石门。后于广陵相见，美其爱文好古，浪迹方外，因述其行而赠是诗。 仙人东方生，浩荡弄云海。仙人东方生，浩荡弄云海。沛然乘天游，独往失所在。 魏侯继大名，本家聊摄城。卷舒入元化，迹与古贤并。 十三弄文史，挥笔如振绮。辩折田巴生，心齐鲁连子。 西涉清洛源，颇惊人世喧。采秀卧王屋，因窥洞天门。 朅来游嵩峰，羽客何双双。朝携月光子，暮宿玉女窗。 鬼谷上窈窕，龙潭下奔潈。东浮汴河水，访我三千里。 逸兴满吴云，飘飖浙江汜。挥手杭越间，樟亭望潮还。 涛卷海门石，云横天际山。白马走素车，雷奔骇心颜。 遥闻会稽美，且度耶溪水。万壑与千岩，峥嵘镜湖里。 秀色不可名，清辉满江城。人游月边去，舟在空中行。 此中久延伫，入剡寻王许。笑读曹娥碑，沉吟黄绢语。 天台连四明，日入向国清。五峰转月色，百里行松声。 灵溪咨沿越，华顶殊超忽。石梁横青天，侧足履半月。 忽然思永嘉，不惮海路赊。挂席历海峤，回瞻赤城霞。 赤城渐微没，孤屿前峣兀。水续万古流，亭空千霜月。 缙云川谷难，石门最可观。瀑布挂北斗，莫穷此水端。 喷壁洒素雪，空濛生昼寒。却思恶溪去，宁惧恶溪恶。 咆哮七十滩，水石相喷薄。路创李北海，岩开谢康乐。 松风和猿声，搜索连洞壑。径出梅花桥，双溪纳归潮。 落帆金华岸，赤松若可招。沈约八咏楼，城西孤岧峣. 岧峣四荒外，旷望群川会。云卷天地开，波连浙西大。 乱流新安口，北指严光濑。钓台碧云中，邈与苍岭对。 稍稍来吴都，裴回上姑苏。烟绵横九疑，漭荡见五湖。 目极心更远，悲歌但长吁。回桡楚江滨，挥策扬子津。 身著日本裘，昂藏出风尘。五月造我语，知非儓儗人。 相逢乐无限，水石日在眼。徒干五诸侯，不致百金产。 吾友扬子云，弦歌播清芬。虽为江宁宰，好与山公群。 乘兴但一行，且知我爱君。君来几何时，仙台应有期。 东窗绿玉树，定长三五枝。至今天坛人，当笑尔归迟。 我苦惜远别，茫然使心悲。黄河若不断，白首长相思。——唐代·李白《送王屋山人魏万还王屋·并序》
4  君不见昔日蜀天子，化作杜鹃似老乌。寄巢生子不自啄，群鸟至今与哺雏。虽同君臣有旧礼，骨肉满眼身羁孤。业工窜伏深树里，四月五月偏号呼。其声哀痛口流血，所诉何事常区区。尔岂摧残始发愤，羞带羽翮伤形愚。苍天变化谁料得，万事反覆何所无。万事反覆何所无，岂忆当殿群臣趋。——唐代·杜甫《杜鹃行》
5  觥船一棹百分空，十岁青春不负公。今日鬓丝禅榻畔，茶烟轻飏落花风。——唐代·杜牧《题禅院》
6  开箧泪沾臆，见君前日书。夜台今寂寞，犹是子云居。畴昔贪灵奇，登临赋山水。同舟南浦下，望月西江里。契阔多离别，绸缪到生死。九原即何处，万事皆如此。晋山徒嵯峨，斯人已冥冥。常时禄且薄，殁后家复贫。妻子在远道，弟兄无一人！十上多苦辛，一官常自哂。青云将可致，白日忽先尽。唯有身后名，空留无远近。——唐代·高适《哭单父梁九少府》
7  谏频甘得罪，一骑入南深。若顺吾皇意，即无臣子心。 织花蛮市布，捣月象州砧。蒙雪知何日，凭楼望北吟。——唐代·栖蟾《送迁客》
1  青山横北郭，白水绕东城。此地一为别，孤蓬万里征。浮云游子意，落日故人情。挥手自兹去，萧萧班马鸣。——唐代·李白《送友人》
2  南浦凄凄别，西风袅袅秋。一看肠一断，好去莫回头。——唐代·白居易《南浦别》
3  多情却似总无情，唯觉樽前笑不成。蜡烛有心还惜别，替人垂泪到天明。——唐代·杜牧《赠别》
4  四郊未宁静，垂老不得安。子孙阵亡尽，焉用身独完。 投杖出门去，同行为辛酸。幸有牙齿存，所悲骨髓干。 男儿既介胄，长揖别上官。老妻卧路啼，岁暮衣裳单。 孰知是死别，且复伤其寒。此去必不归，还闻劝加餐。 土门壁甚坚，杏园度亦难。势异邺城下，纵死时犹宽。 人生有离合，岂择衰老端。忆昔少壮日，迟回竟长叹。 万国尽征戍，烽火被冈峦。积尸草木腥，流血川原丹。 何乡为乐土，安敢尚盘桓。弃绝蓬室居，塌然摧肺肝。——唐代·杜甫《垂老别》
5  荒戍落黄叶，浩然离故关。高风汉阳渡，初日郢门山。江上几人在，天涯孤棹还。何当重相见，樽酒慰离颜。——唐代·温庭筠《送人东游》
6  火山五月行人少，看君马去疾如鸟。 都护行营太白西，角声一动胡天晓。——唐代·岑参《武威送刘判官赴碛西行军》
7  故人江海别，几度隔山川。乍见翻疑梦，相悲各问年。孤灯寒照雨，深竹暗浮烟。更有明朝恨，离杯惜共传。——唐代·司空曙《云阳馆与韩绅宿别》
8  客心已百念，孤游重千里。江暗雨欲来，浪白风初起。——南北朝·何逊《相送》
9  远送从此别，青山空复情。几时杯重把，昨夜月同行。 列郡讴歌惜，三朝出入荣。江村独归处，寂寞养残生。——唐代·杜甫《奉济驿重送严公四韵》
10  清晨发陇西，日暮飞狐谷。秋月照层岭，寒风扫高木。雾露夜侵衣，关山晓催轴。君去欲何之？参差间原陆。一见终无缘，怀悲空满目。——南北朝·吴均《答柳恽》
11  上国随缘住，来途若梦行。浮天沧海远，去世法舟轻。水月通禅寂，鱼龙听梵声。惟怜一灯影，万里眼中明。——唐代·钱起《送僧归日本》
12  章台从掩映，郢路更参差。见说风流极，来当婀娜时。桥回行欲断，堤远意相随。忍放花如雪，青楼扑酒旗。——唐代·李商隐《赠柳》
13  日本晁卿辞帝都，征帆一片绕蓬壶。 明月不归沉碧海，白云愁色满苍梧。——唐代·李白《哭晁卿衡》
14  知音者诚希，念子不能别。行行天未晓，携酒踏明月。——唐代·韩愈《知音者诚希》
15  客自长安来，还归长安去。狂风吹我心，西挂咸阳树。此情不可道，此别何时遇。望望不见君，连山起烟雾。——唐代·李白《金乡送韦八之西京》
16  行子对飞蓬，金鞭指铁骢。功名万里外，心事一杯中。 虏障燕支北，秦城太白东。离魂莫惆怅，看取宝刀雄。——唐代·高适《送李侍御赴安西》
17  细草绿汀洲，王孙耐薄游。年华初冠带，文体旧弓裘。 野渡花争发，春塘水乱流。使君怜小阮，应念倚门愁。——唐代·李嘉祐《送王牧往吉州谒王使君叔》
18  水边杨柳曲尘丝，立马烦君折一枝。惟有春风最相惜，殷勤更向手中吹。——唐代·杨巨源《折杨柳》
19  疆理虽重海，车书本一家。盛勋归旧国，佳句在中华。 定界分秋涨，开帆到曙霞。九门风月好，回首是天涯。——唐代·温庭筠《送渤海王子归本国》
20  秦嘉，字士会，陇西人也。为郡上计。其妻徐淑，寝疾还家，不获面别。赠诗云尔。人生譬朝露，居世多屯蹇。忧艰常早至，欢会常苦晚。念当奉时役，去尔日遥远。遣车迎子还，空往复空返。省书情凄怆，临食不能饭。独坐空房中，谁与相劝勉？长夜不能眠，伏枕独辗转。忧来如循环，匪席不可卷。皇灵无私亲，为善荷天禄。伤我与尔身，少小罹茕独。既得结大义，欢乐苦不足。念当远离别，思念叙款曲。河广无舟梁，道近隔丘陆。临路怀惆怅，中驾正踯躅。浮云起高山，悲风激深谷。良马不回鞍，轻车不转毂。针药可屡进，愁思难为数。贞士笃终始，恩义不可属。肃肃仆夫征，锵锵扬和铃。清晨当引迈，束带待鸡鸣。顾看空室中，仿佛想姿形。一别怀万恨，起坐为不宁。何用叙我心，遗思致款诚。宝钗好耀首，明镜可鉴形。芳香去垢秽，素琴有清声。诗人感木瓜，乃欲答瑶琼。愧彼赠我厚，惭此往物轻。虽知未足报，贵用叙我情。——两汉·秦嘉《赠妇诗三首》
21  咸阳之南，直望五千里，见云峰之崔嵬。前有剑阁横断，倚青天而中开。上则松风萧飒瑟飓，有巴猿兮相哀。旁则飞湍走壑，洒石喷阁，汹涌而惊雷。送佳人兮此去，复何时兮归来？望夫君兮安极，我沉吟兮叹息。视沧波之东注，悲白日之西匿。鸿别燕兮秋声，云愁秦而暝色。若明月出于剑阁兮，与君两乡对酒而相忆！——唐代·李白《剑阁赋》
22  桥北桥南千百树，绿烟金穗映清流。青闺娟眼窥人过，翠染柔丝带雨稠。没幸章台成别恨，有情灞岸管离愁。塞垣多少思归客，留着长条赠远游。——明代·朱栴《官桥柳色》
23  黄鸟翩翩杨柳垂，春风送客使人悲。怨别自惊千里外，论交却忆十年时。云开汶水孤帆远，路绕梁山匹马迟。此地从来可乘兴，留君不住益凄其。——唐代·高适《东平别前卫县李寀少府》
24  高馆张灯酒复清，夜钟残月雁归声。只言啼鸟堪求侣，无那春风欲送行。黄河曲里沙为岸，白马津边柳向城。莫怨他乡暂离别，知君到处有逢迎。——唐代·高适《夜别韦司士》
25  蹊路高低入乱山，诸贤相送愧间关。溪云压帽兼愁重，风雪吹衣着鬓斑。花烛夜堂还共语，桂枝秋殿听跻攀。相思不作勤书礼，别后吾言在订顽。雪满山城入暮关，归心别意两茫然。及门真愧从陈日，微服还思过宋年。樽酒无因同岁晚，缄书有雁寄春前。莫辞秉烛通霄坐，明日相思隔陇烟。——明代·王守仁《诸门人送至龙里道中二首》
26  楚乡飞鸟没，独与碧云还。破镜催归客，残阳见旧山。 诗成流水上，梦尽落花间。傥寄相思字，愁人定解颜。——唐代·钱起《送夏侯审校书东归》
27  门有车马客，问君何乡士。捷步往相讯，果得旧邻里。凄凄声中情，慊慊增下俚。语昔有故悲，论今无新喜。清晨相访慰，日暮不能已。欢戚竞寻叙，谈调何终止。辞端竟未究，忽唱分途始。前悲尚未弭，后戚方复起。嘶声盈我口，谈言在我耳。“手迹可传心，愿尔笃行李。”——南北朝·鲍照《门有车马客行》
1  青青园中葵，朝露待日晞。阳春布德泽，万物生光辉。常恐秋节至，焜黄华叶衰。百川东到海，何时复西归？少壮不努力，老大徒伤悲！——两汉·佚名《长歌行》
2  三更灯火五更鸡，正是男儿读书时。黑发不知勤学早，白首方悔读书迟。——唐代·颜真卿《劝学》
3  荷尽已无擎雨盖，菊残犹有傲霜枝。一年好景君须记，最是橙黄橘绿时。——宋代·苏轼《赠刘景文》
4  明日复明日，明日何其多。我生待明日，万事成蹉跎。世人若被明日累，春去秋来老将至。&若 一作：苦&朝看水东流，暮看日西坠。百年明日能几何？请君听我明日歌。&版本一 钱鹤滩&明日复明日，明日何其多！日日待明日，万事成蹉跎。世人皆被明日累，明日无穷老将至。晨昏滚滚水东流，今古悠悠日西坠。百年明日能几何？请君听我明日歌。&版本二 文嘉&——明代·钱福《明日歌》
5  向晚意不适，驱车登古原。夕阳无限好，只是近黄昏。——唐代·李商隐《乐游原》
6  少年易老学难成，一寸光阴不可轻。未觉池塘春草梦，阶前梧叶已秋声。——宋代·朱熹《劝学诗》
7  劝君莫惜金缕衣，劝君惜取少年时。&惜取 一作：须取&花开堪折直须折，莫待无花空折枝。&花开 一作：有花&——唐代·佚名《金缕衣》
8  人生无根蒂，飘如陌上尘。分散逐风转，此已非常身。落地为兄弟，何必骨肉亲！得欢当作乐，斗酒聚比邻。盛年不重来，一日难再晨。及时当勉励，岁月不待人。——魏晋·陶渊明《杂诗》
9  春宵一刻值千金，花有清香月有阴。歌管楼台声细细，秋千院落夜沉沉。——宋代·苏轼《春宵》
10  少年易学老难成，一寸光阴不可轻。未觉池塘春草梦，阶前梧叶已秋声。——宋代·朱熹《偶成》
11  绿草蔓如丝，杂树红英发。无论君不归，君归芳已歇。——南北朝·谢朓《王孙游》
12  读书不觉已春深，一寸光阴一寸金。不是道人来引笑，周情孔思正追寻。——唐代·王贞白《白鹿洞二首·其一》
13  何事居穷道不穷，乱时还与静时同。家山虽在干戈地，弟侄常修礼乐风。窗竹影摇书案上，野泉声入砚池中。少年辛苦终身事，莫向光阴惰寸功。——唐代·杜荀鹤《题弟侄书堂》
14  白日何短短，百年苦易满。苍穹浩茫茫，万劫太极长。麻姑垂两鬓，一半已成霜。天公见玉女，大笑亿千场。吾欲揽六龙，回车挂扶桑。北斗酌美酒，劝龙各一觞。富贵非所愿，与人驻颜光。——唐代·李白《短歌行》
15  人初生，日初出。上山迟，下山疾。百年三万六千朝， 夜里分将强半日。有歌有舞须早为，昨日健于今日时。 人家见生男女好，不知男女催人老。短歌行，无乐声。——唐代·王建《短歌行》
16  今日复今日，今日何其少！今日又不为，此事何其了？人生百年几今日，今日不为真可惜！若言姑待明朝至，明朝又有明朝事。为君聊赋今日诗，努力请从今日始。——明代·文嘉《今日歌》
17  生年不满百，常怀千岁忧。昼短苦夜长，何不秉烛游！为乐当及时，何能待来兹？愚者爱惜费，但为後世嗤。仙人王子乔，难可与等期。——两汉·佚名《生年不满百》
18  欲知垂尽岁，有似赴壑蛇。修鳞半已没，去意谁能遮。况欲系其尾，虽勤知奈何。儿童强不睡，相守夜欢哗。晨鸡且勿唱，更鼓畏添挝。坐久灯烬落，起看北斗斜。明年岂无年，心事恐蹉跎。努力尽今夕，少年犹可夸。——宋代·苏轼《守岁》
19  宝髻偏宜宫样，莲脸嫩，体红香。眉黛不须张敞画，天教入鬓长。莫倚倾国貌，嫁取个，有情郎。彼此当年少，莫负好时光。——唐代·李隆基《好时光·宝髻偏宜宫样》
20  奉君金卮之美酒，玳瑁玉匣之雕琴。七彩芙蓉之羽帐，九华蒲萄之锦衾。红颜零落岁将暮，寒光宛转时欲沉。愿君裁悲且减思，听我抵节行路吟。不见柏梁铜雀上，宁闻古时清吹音？——南北朝·鲍照《拟行路难·其一》
21  逝矣经天日，悲哉带地川。寸阴无停晷，尺波岂徒旋。年往迅劲矢，时来亮急弦。远期鲜克及，盈数固希全。容华夙夜零，体泽坐自捐。兹物苟难停，吾寿安得延。俛仰逝将过，倏忽几何间。慷慨亦焉诉，天道良自然。但恨功名薄，竹帛无所宣。迨及岁未暮，长歌乘我闲。——魏晋·陆机《长歌行》
1  春眠不觉晓，处处闻啼鸟。夜来风雨声，花落知多少。——唐代·孟浩然《春晓》
2  雨前初见花间蕊，雨后兼无叶里花。蛱蝶飞来过墙去，却疑春色在邻家。&版本一& 雨前初见花间蕊，雨后全无叶底花。蜂蝶纷纷过墙去，却疑春色在邻家。&版本二&——唐代·王驾《雨晴》
3  红树青山日欲斜，长郊草色绿无涯。游人不管春将老，来往亭前踏落花。——宋代·欧阳修《丰乐亭游春·其三》
4  三月残花落更开，小檐日日燕飞来。子规夜半犹啼血，不信东风唤不回。——宋代·王令《送春》
5  阴阴溪曲绿交加，小雨翻萍上浅沙。鹅鸭不知春去尽，争随流水趁桃花。——宋代·晁冲之《春日》
6  门外无人问落花，绿阴冉冉遍天涯。林莺啼到无声处，青草池塘独听蛙。——宋代·曹豳《春暮》
7  三月正当三十日，风光别我苦吟身。共君今夜不须睡，未到晓钟犹是春。——唐代·贾岛《三月晦日赠刘评事》
8  野店桃花红粉姿，陌头杨柳绿烟丝。不因送客东城去，过却春光总不知。——元代·赵孟頫《东城》
9  断墙着雨蜗成字，老屋无僧燕作家，剩欲出门追语笑，却嫌归鬓著尘沙。风翻蛛网开三面，雷动蜂窠趁两衙。屡失南邻春事约，只今容有未开花。——宋代·陈师道《春怀示邻里》
10  长安白日照春空，绿杨结烟垂袅风。披香殿前花始红，流芳发色绣户中。绣户中，相经过。飞燕皇后轻身舞，紫宫夫人绝世歌。圣君三万六千日，岁岁年年奈乐何。——唐代·李白《阳春歌》
11  绿树交加山鸟啼，晴风荡漾落花飞。鸟歌花舞太守醉，明日酒醒春已归。春云淡淡日辉辉，草惹行襟絮拂衣。行到亭西逢太守，篮舆酩酊插花归。红树青山日欲斜，长郊草色绿无涯。游人不管春将老，来往亭前踏落花。——宋代·欧阳修《丰乐亭游春三首》
1  翰林院北厅花下作惆怅阶前红牡丹，晚来唯有两枝残。明朝风起应吹尽，夜惜衰红把火看。新昌窦给事宅南亭花下作寂寞萎红低向雨，离披破艳散随风。晴明落地犹惆怅，何况飘零泥土中。——唐代·白居易《惜牡丹花二首》
2  百舌问花花不语，低回似恨横塘雨。蜂争粉蕊蝶分香，不似垂杨惜金缕。愿君留得长妖韶，莫逐东风还荡摇。秦女含颦向烟月，愁红带露空迢迢。——唐代·温庭筠《惜春词》
3  此花名价别，开艳益皇都。香遍苓菱死，红烧踯躅枯。 软光笼细脉，妖色暖鲜肤。满蕊攒黄粉，含棱缕绛苏。 好和薰御服，堪画入宫图。晚态愁新妇，残妆望病夫。 教人知个数，留客赏斯须。一夜轻风起，千金买亦无。——唐代·王建《赏牡丹》
4  柳阴庭院占风光，呢喃清昼长。碧波新涨小池塘，双双蹴水忙。萍散漫，絮飘飏，轻盈体态狂。为怜流去落红香，衔将归画梁。——宋代·曾觌《阮郎归·柳阴庭院占风光》
1  爱子心无尽，归家喜及辰。寒衣针线密，家信墨痕新。见面怜清瘦，呼儿问苦辛。低徊愧人子，不敢叹风尘。——清代·蒋士铨《岁暮到家/》
1  竹外桃花三两枝，春江水暖鸭先知。蒌蒿满地芦芽短，正是河豚欲上时。两两归鸿欲破群，依依还似北归人。遥知朔漠多风雪，更待江南半月春。——宋代·苏轼《惠崇春江晚景二首》
2  吴丝蜀桐张高秋，空山凝云颓不流。江娥啼竹素女愁，李凭中国弹箜篌。昆山玉碎凤凰叫，芙蓉泣露香兰笑。十二门前融冷光，二十三丝动紫皇。女娲炼石补天处，石破天惊逗秋雨。梦入神山教神妪，老鱼跳波瘦蛟舞。吴质不眠倚桂树，露脚斜飞湿寒兔。——唐代·李贺《李凭箜篌引》
3  老兔寒蟾泣天色，云楼半开壁斜白。玉轮轧露湿团光，鸾珮相逢桂香陌。黄尘清水三山下，更变千年如走马。遥望齐州九点烟，一泓海水杯中泻。——唐代·李贺《梦天》
4  息徒兰圃，秣马华山。流磻平皋，垂纶长川。目送归鸿，手挥五弦。俯仰自得，游心太玄。嘉彼钓叟，得鱼忘筌。郢人逝矣，谁与尽言？——魏晋·嵇康《赠秀才入军·其十四》
5  天河夜转漂回星，银浦流云学水声。玉宫桂树花未落，仙妾采香垂佩缨。秦妃卷帘北窗晓，窗前植桐青凤小。王子吹笙鹅管长，呼龙耕烟种瑶草。粉霞红绶藕丝裙，青洲步拾兰苕春。东指羲和能走马，海尘新生石山下。——唐代·李贺《天上谣》
6  吴丝蜀桐张高秋，空山凝云颓不流。江娥啼竹素女愁，李凭中国弹箜篌。昆山玉碎凤凰叫，芙蓉泣露香兰笑。十二门前融冷光，二十三丝动紫皇。女娲炼石补天处，石破天惊逗秋雨。梦入神山教神妪，老鱼跳波瘦蛟舞。吴质不眠倚桂树，露脚斜飞湿寒兔。——唐代·李贺《李凭箜篌引》
7  我吟谢脁诗上语，朔风飒飒吹飞雨。谢脁已没青山空，后来继之有殷公。粉图珍裘五云色，晔如晴天散彩虹。文章彪炳光陆离，应是素娥玉女之所为。轻如松花落金粉，浓似苔锦含碧滋。远山积翠横海岛，残霞飞丹映江草。凝毫采掇花露容，几年功成夺天造。故人赠我我不违，著令山水含清晖。顿惊谢康乐，诗兴生我衣。襟前林壑敛暝色，袖上云霞收夕霏。群仙长叹惊此物，千崖万岭相萦郁。身骑白鹿行飘飖，手翳紫芝笑披拂。相如不足跨鹔鹴，王恭鹤氅安可方。瑶台雪花数千点，片片吹落春风香。为君持此凌苍苍，上朝三十六玉皇。下窥夫子不可及，矫首相思空断肠。——唐代·李白《酬殷明佐见赠五云裘歌》
8  平生心迹最相亲，欲隐墙东不为身。明月好同三径夜，绿杨宜作两家春。每因暂出犹思伴，岂得安居不择邻。可独终身数相见，子孙长作隔墙人。——唐代·白居易《欲与元八卜邻先有是赠》
9  曾于方外见麻姑，闻说君山自古无。元是昆仑山顶石，海风吹落洞庭湖。——唐代·方干《题君山》
10  夜梦上河汉，星辰布其傍。位次稍能辩，罗列争光芒。自箕历牛女，与斗直相当。既悟到上天，百事应可详。其中有神官，张目如电光。玄衣乘苍虬，身佩水玉珰。丘蛇与穹鳖，盘结为纪纲。我心恐且怪，再拜忽祸殃。臣实居下土，不意涉此方。既得接威灵，敢问固不量。有牛岂不力，何惮使服箱。有女岂不工，何惮缝衣裳。有斗岂不柄，何惮挹酒浆。卷舌不得言，安用施穹苍。何彼东方箕，有恶务簸扬。唯识此五者，愿言无我忘。神官呼我前，告我无不臧。上天非汝知，何苦诘其常。岂惜尽告汝，於汝恐不庠。至如人间疑，汝敢问於王。扣头谢神官，臣言大为狂。骇汗忽尔觉，残灯荧空堂。——宋代·梅尧臣《梦登河汉》
11  昔游三峡见巫山，见画巫山宛相似。疑是天边十二峰，飞入君家彩屏里。寒松萧瑟如有声，阳台微茫如有情。锦衾瑶席何寂寂，楚王神女徒盈盈。高咫尺，如千里，翠屏丹崖粲如绮。苍苍远树围荆门，历历行舟泛巴水。水石潺湲万壑分，烟光草色俱氛氲。溪花笑日何年发，江客听猿几岁闻。使人对此心缅邈，疑入嵩丘梦彩云。——唐代·李白《观元丹丘坐巫山屏风》
1  秋夜长，殊未央，月明白露澄清光，层城绮阁遥相望。遥相望，川无梁，北风受节南雁翔，崇兰委质时菊芳。鸣环曳履出长廊，为君秋夜捣衣裳。纤罗对凤凰，丹绮双鸳鸯，调砧乱杵思自伤。思自伤，征夫万里戍他乡。鹤关音信断，龙门道路长。君在天一方，寒衣徒自香。——唐代·王勃《秋夜长》
2  客去波平槛，蝉休露满枝。永怀当此节，倚立自移时。 北斗兼春远，南陵寓使迟。天涯占梦数，疑误有新知。——唐代·李商隐《凉思》
3  精华欲掩料应难，影自娟娟魄自寒。一片砧敲千里白，半轮鸡唱五更残。绿蓑江上秋闻笛，红袖楼头夜倚栏。博得嫦娥应借问，缘何不使永团圆。——清代·曹雪芹《香菱咏月·其三》
4  客游倦水宿，风潮难具论。洲岛骤回合，圻岸屡崩奔。乘月听哀狖，浥露馥芳荪。春晚绿野秀，岩高白云屯。千念集日夜，万感盈朝昏。攀崖照石镜，牵叶入松门。三江事多往，九派理空存。灵物郄珍怪，异人秘精魂。金膏灭明光，水碧辍流温。徒作千里曲，弦绝念弥敦。——南北朝·谢灵运《入彭蠡湖口》
5  客程殊未极，舣棹泊回塘。水宿知寒早，愁眠觉夜长。远钟和暗杵，曙月照晴霜。此夕相思意，摇摇不暂忘。——唐代·权德舆《江城夜泊寄所思》
1  草色青青柳色黄，桃花历乱李花香。东风不为吹愁去，春日偏能惹恨长。——唐代·贾至《春思二首·其一》
1  少时犹不忧生计，老后谁能惜酒钱？共把十千沽一斗，相看七十欠三年。闲征雅令穷经史，醉听清吟胜管弦。更待菊黄家酝熟，共君一醉一陶然。——唐代·白居易《与梦得沽酒闲饮且约后期》
2  红树醉秋色，碧溪弹夜弦。佳期不可再，风雨杳如年。——唐代·湘驿女子《题玉泉溪》
3  清川永路何极，落日孤舟解携。鸟向平芜远近，人随流水东西。白云千里万里，明月前溪后溪。惆怅长沙谪去，江潭芳草萋萋。——唐代·刘长卿《苕溪酬梁耿别后见寄》
4  世间荣落重逡巡，我独丘园坐四春。纵使有花兼有月，可堪无酒又无人。青袍似草年年定，白发如丝日日新。欲逐风波千万里，未知何路到龙津。——唐代·李商隐《春日寄怀》
5  边城使心悲，昔吾亲更之。冰雪截肌肤，风飘无止期。百里不见人，草木谁当迟。登城望亭燧，翩翩飞戍旗。行者不顾反，出门与家辞。子弟多俘虏，哭泣无已时。天下尽乐土，何为久留兹。蓼虫不知辛，去来勿与谘。——魏晋·王粲《七哀诗三首·其三》
6  绿艳闲且静，红衣浅复深。花心愁欲断，春色岂知心。——唐代·王维《红牡丹》
7  好在湘江水，今朝又上来。不知从此去，更遣几年回。——唐代·柳宗元《再上湘江》
8  红叶醉秋色，碧溪弹夜弦。佳期不可再，风雨杳如年。——唐代·湘驿女子《题玉泉溪》
9  花映垂杨汉水清，微风林里一枝轻。即今江北还如此，愁杀江南离别情。——唐代·常建《送宇文六》
10  苔径临江竹，茅檐覆地花。别来频甲子，倏忽又春华。倚杖看孤石，倾壶就浅沙。远鸥浮水静，轻燕受风斜。世路虽多梗，吾生亦有涯。此身醒复醉，乘兴即为家。——唐代·杜甫《春归》
11  长卿怀茂陵，绿草垂石井。弹琴看文君，春风吹鬓影。梁王与武帝，弃之如断梗。惟留一简书，金泥泰山顶。日夕著书罢，惊霜落素丝。镜中聊自笑，讵是南山期。头上无幅巾，苦蘗已染衣。不见清溪鱼，饮水得自宜。——唐代·李贺《咏怀二首》
12  秋气集南涧，独游亭午时。回风一萧瑟，林影久参差。始至若有得，稍深遂忘疲。羁禽响幽谷，寒藻舞沦漪。去国魂已远，怀人泪空垂。孤生易为感，失路少所宜。索寞竟何事，徘徊只自知。谁为后来者，当与此心期。——唐代·柳宗元《南涧中题》
13  窜身楚南极，山水穷险艰。步登最高寺，萧散任疏顽。西垂下斗绝，欲似窥人寰。反如在幽谷，榛翳不可攀。命童恣披翦，葺宇横断山。割如判清浊，飘若升云间。远岫攒众顶，澄江抱清湾。夕照临轩堕，栖鸟当我还。菡萏溢嘉色，筼筜遗清斑。神舒屏羁锁，志适忘幽潺。弃逐久枯槁，迨今始开颜。赏心难久留，离念来相关。北望间亲爱，南瞻杂夷蛮。置之勿复道，且寄须臾闲。——唐代·柳宗元《构法华寺西亭》
14  鹤鸣楚山静，露白秋江晓。连袂度危桥，萦回出林杪。西岑极远目，毫末皆可了。重叠九疑高，微茫洞庭小。迥穷两仪际，高出万象表。驰景泛颓波，遥风递寒筱。谪居安所习，稍厌从纷扰。生同胥靡遗，寿比彭铿夭。蹇连困颠踣，愚蒙怯幽眇。非令亲爱疏，谁使心神悄。偶兹遁山水，得以观鱼鸟。吾子幸淹留，缓我愁肠绕。——唐代·柳宗元《与崔策登西山》
15  四弦才罢醉蛮奴，醽醁馀香在翠炉。夜半醒来红蜡短，一枝寒泪作珊瑚。——唐代·皮日休《春夕酒醒》
16  有美不自蔽，安能守孤根。盈盈湘西岸，秋至风霜繁。丽影别寒水，浓芳委前轩。芰荷谅难杂，反此生高原。——唐代·柳宗元《湘岸移木芙蓉植龙兴精舍》
17  有客有客字子美，白头乱发垂过耳。岁拾橡栗随狙公，天寒日暮山谷里。中原无书归不得，手脚冻皴皮肉死。呜呼一歌兮歌已哀，悲风为我从天来。长镵长镵白木柄，我生托子以为命。黄独无苗山雪盛，短衣数挽不掩胫。此时与子空归来，男呻女吟四壁静。呜呼二歌兮歌始放，邻里为我色惆怅。有弟有弟在远方，三人各瘦何人强。生别展转不相见，胡尘暗天道路长。东飞鴐鹅后鹙鶬，安得送我置汝旁。呜呼三歌兮歌三发，汝归何处收兄骨。有妹有妹在钟离，良人早殁诸孤痴。长淮浪高蛟龙怒，十年不见来何时。扁舟欲往箭满眼，杳杳南国多旌旗。呜呼四歌兮歌四奏，林猿为我啼清昼。四山多风溪水急，寒雨飒飒枯树湿。黄蒿古城云不开，白狐跳梁黄狐立。我生何为在穷谷，中夜起坐万感集。呜呼五歌兮歌正长，魂招不来归故乡。南有龙兮在山湫，古木巃嵸枝相樛。木叶黄落龙正蛰，蝮蛇东来水上游。我行怪此安敢出，拔剑欲斩且复休。呜呼六歌兮歌思迟，溪壑为我回春姿。男儿生不成名身已老，三年饥走荒山道。长安卿相多少年，富贵应须致身早。山中儒生旧相识，但话宿昔伤怀抱。呜呼七歌兮悄终曲，仰视皇天白日速。——唐代·杜甫《同谷七歌》
18  西行殊未已，东望何时还。终日风与雪，连天沙复山。二年领公事，两度过阳关。相忆不可见，别来头已斑。——唐代·岑参《寄宇文判官》
19  老去无心听管弦，病来杯酒不相便。人生难得秋前雨，乞我虚堂自在眠。——宋代·姜夔《平甫见招不欲往》
20  相送泪沾衣，天涯独未归。将军初得罪，门客复何依？梦去湖山阔，书停陇雁稀。园林幸接近，一为到柴扉。——唐代·岑参《送四镇薛侍御东归》
21  越绝孤城千万峰，空斋不语坐高舂。印文生绿经旬合，砚匣留尘尽日封。梅岭寒烟藏翡翠，桂江秋水露鰅鳙。丈人本自忘机事，为想年来憔悴容。——唐代·柳宗元《柳州寄丈人周韶州》
1  清江一曲抱村流，长夏江村事事幽。自去自来堂上燕，相亲相近水中鸥。老妻画纸为棋局，稚子敲针作钓钩。但有故人供禄米，微躯此外更何求？——唐代·杜甫《江村》
2  到处陂塘决决流，垂杨百里罨平畴。行人便觉须眉绿，一路蝉声过许州。——清代·沈德潜《过许州》
3  晨光出照屋梁明，初打开门鼓一声。犬上阶眠知地湿，鸟临窗语报天晴。半销宿酒头仍重，新脱冬衣体乍轻。睡觉心空思想尽，近来乡梦不多成。——唐代·白居易《早兴》
4  越人遗我剡溪茗，采得金牙爨金鼎。素瓷雪色缥沫香，何似诸仙琼蕊浆。一饮涤昏寐，情来朗爽满天地。 再饮清我神，忽如飞雨洒轻尘。三饮便得道，何须苦心破烦恼。此物清高世莫知，世人饮酒多自欺。愁看毕卓瓮间夜，笑向陶潜篱下时。崔侯啜之意不已，狂歌一曲惊人耳。孰知茶道全尔真，唯有丹丘得如此。——唐代·皎然《饮茶歌诮崔石使君》
5  潮落江平未有风，扁舟共济与君同。时时引领望天末，何处青山是越中。——唐代·孟浩然《渡浙江问舟中人》
6  九春开上节，千门敞夜扉。兰灯吐新焰，桂魄朗圆辉。送酒惟须满，流杯不用稀。务使霞浆兴，方乘泛洛归。——唐代·武则天《早春夜宴》
7  挂席东南望，青山水国遥。舳舻争利涉，来往接风潮。问我今何适？天台访石桥。坐看霞色晓，疑是赤城标。——唐代·孟浩然《舟中晓望》
8  杨子谈经所，淮王载酒过。兴阑啼鸟换，坐久落花多。径转回银烛，林开散玉珂。严城时未启，前路拥笙歌。——唐代·王维《从岐王过杨氏别业应教》
9  落日山水好，漾舟信归风。探奇不觉远，因以缘源穷。遥爱云木秀，初疑路不同。安知清流转，偶与前山通。舍舟理轻策，果然惬所适。老僧四五人，逍遥荫松柏。朝梵林未曙，夜禅山更寂。道心及牧童，世事问樵客。 暝宿长林下，焚香卧瑶席。涧芳袭人衣，山月映石壁。再寻畏迷误，明发更登历。笑谢桃源人，花红复来觌。——唐代·王维《蓝田山石门精舍》
1  岐王宅里寻常见，崔九堂前几度闻。 正是江南好风景，落花时节又逢君。——唐代·杜甫《江南逢李龟年》
2  四十年来家国，三千里地山河。凤阁龙楼连霄汉，玉树琼枝作烟萝，几曾识干戈？一旦归为臣虏，沈腰潘鬓消磨。最是仓皇辞庙日，教坊犹奏别离歌，垂泪对宫娥。——五代·李煜《破阵子·四十年来家国》
3  昔我往矣，杨柳依依。今我来思，雨雪霏霏。行道迟迟，载渴载饥。我心悲伤，莫知我哀！——先秦·佚名《采薇》
4  江水漾西风，江花脱晚红。离情被横笛，吹过乱山东。——宋代·王安石《江上》
5  洛阳城东桃李花，飞来飞去落谁家？洛阳女儿惜颜色，坐见落花长叹息。今年花落颜色改，明年花开复谁在？已见松柏摧为薪，更闻桑田变成海。古人无复洛城东，今人还对落花风。年年岁岁花相似，岁岁年年人不同。寄言全盛红颜子，应怜半死白头翁。此翁白头真可怜，伊昔红颜美少年。公子王孙芳树下，清歌妙舞落花前。光禄池台文锦绣，将军楼阁画神仙。一朝卧病无相识，三春行乐在谁边？宛转蛾眉能几时？须臾鹤发乱如丝。但看古来歌舞地，唯有黄昏鸟雀悲。——唐代·刘希夷《代悲白头翁》
6  昨日入城市，归来泪满巾。遍身罗绮者，不是养蚕人。——宋代·张俞《蚕妇》
7  人生到处知何似，应似飞鸿踏雪泥。泥上偶然留指爪，鸿飞那复计东西。老僧已死成新塔，坏壁无由见旧题。往日崎岖还记否，路长人困蹇驴嘶。——宋代·苏轼《和子由渑池怀旧》
8  梨花淡白柳深青，柳絮飞时花满城。惆怅东栏一株雪，人生看得几清明。——宋代·苏轼《东栏梨花》
9  魏明帝青龙元年八月，诏宫官牵车西取汉孝武捧露盘仙人，欲立置前殿。宫官既拆盘，仙人临载，乃潸然泪下。唐诸王孙李长吉遂作《金铜仙人辞汉歌》。茂陵刘郎秋风客，夜闻马嘶晓无迹。画栏桂树悬秋香，三十六宫土花碧。魏官牵车指千里，东关酸风射眸子。空将汉月出宫门，忆君清泪如铅水。衰兰送客咸阳道，天若有情天亦老。携盘独出月荒凉，渭城已远波声小。——唐代·李贺《金铜仙人辞汉歌》
10  秋菊有佳色，裛露掇其英。泛此忘忧物，远我遗世情。一觞虽独尽，杯尽壶自倾。日入群动息，归鸟趋林鸣。啸傲东轩下，聊复得此生。——魏晋·陶渊明《饮酒·其四》
11  曾伴浮云归晚翠，犹陪落日泛秋声。世间无限丹青手，一片伤心画不成。——唐代·高蟾《金陵晚望》
12  南北山头多墓田，清明祭扫各纷然。纸灰飞作白蝴蝶，泪血染成红杜鹃。日落狐狸眠冢上，夜归儿女笑灯前。人生有酒须当醉，一滴何曾到九泉。——宋代·高翥《清明日对酒》
13  春愁难遣强看山，往事惊心泪欲潸。四百万人同一哭，去年今日割台湾。——清代·丘逢甲《春愁》
14  竹影和诗瘦，梅花入梦香。可怜今夜月，不肯下西厢。——元代·王庭筠《绝句》
15  悲歌可以当泣，远望可以当归。思念故乡，郁郁累累。欲归家无人，欲渡河无船。心思不能言，肠中车轮转。——两汉·佚名《悲歌》
16  宜阳城下草萋萋，涧水东流复向西。 芳树无人花自落，春山一路鸟空啼。——唐代·李华《春行即兴》
17  满衣血泪与尘埃，乱后还乡亦可哀。风雨梨花寒食过，几家坟上子孙来？——明代·高启《送陈秀才还沙上省墓》
18  耕夫召募爱楼船，春草青青万项田；试上吴门窥郡郭，清明几处有新烟。——唐代·张继《闾门即事》
19  向夕临大荒，朔风轸归虑。平沙万里馀，飞鸟宿何处。虏骑猎长原，翩翩傍河去。边声摇白草，海气生黄雾。百战苦风尘，十年履霜露。虽投定远笔，未坐将军树。早知行路难，悔不理章句。秋草马蹄轻，角弓持弦急。去为龙城战，正值胡兵袭。军气横大荒，战酣日将入。长风金鼓动，白露铁衣湿。四起愁边声，南庭时伫立。断蓬孤自转，寒雁飞相及。万里云沙涨，平原冰霰涩。惟闻汉使还，独向刀环泣。——唐代·王昌龄《从军行二首》
20  近寒食雨草萋萋，著麦苗风柳映堤。等是有家归未得，杜鹃休向耳边啼。——唐代·佚名《杂诗》
21  花明柳暗绕天愁，上尽重城更上楼。欲问孤鸿向何处，不知身世自悠悠。——唐代·李商隐《夕阳楼》
22  春阳如昨日，碧树鸣黄鹂。芜然蕙草暮，飒尔凉风吹。天秋木叶下，月冷莎鸡悲。坐愁群芳歇，白露凋华滋。——唐代·李白《秋思》
23  池上柳依依，柳边人掩扉。蝶随花片落，燕拂水纹飞。试数交游看，方惊笑语稀。一年春又尽，倚杖对斜晖。——宋代·左纬《春晚》
24  铜簧韵脆锵寒竹，新声慢奏移纤玉。眼色暗相钩，秋波横欲流。雨云深绣户，来便谐衷素。宴罢又成空，魂迷春梦中。——唐代·李煜《菩萨蛮·铜簧韵脆锵寒竹》
25  百舌问花花不语，低回似恨横塘雨。蜂争粉蕊蝶分香，不似垂杨惜金缕。愿君留得长妖韶，莫逐东风还荡摇。秦女含颦向烟月，愁红带露空迢迢。——唐代·温庭筠《惜春词》
26  荒烟凉雨助人悲，泪染衣襟不自知。除却春风沙际绿，一如看汝过江时。——宋代·王安石《送和甫至龙安微雨》
27  峭寒催换木棉裘，倚杖郊原作近游。最是秋风管闲事，红他枫叶白人头。——清代·赵翼《野步》
28  孟冬十郡良家子，血作陈陶泽中水。野旷天清无战声，四万义军同日死。群胡归来血洗箭，仍唱胡歌饮都市。都人回面向北啼，日夜更望官军至。——唐代·杜甫《悲陈陶》
29  昔在长安醉花柳，五侯七贵同杯酒。气岸遥凌豪士前，风流肯落他人后？夫子红颜我少年，章台走马著金鞭。文章献纳麒麟殿，歌舞淹留玳瑁筵。与君自谓长如此，宁知草动风尘起。函谷忽惊胡马来，秦宫桃李向明开。我愁远谪夜郎去，何日金鸡放赦回？——唐代·李白《流夜郎赠辛判官》
30  汉寿城边野草春，荒祠古墓对荆榛。田中牧竖烧刍狗，陌上行人看石麟。华表半空经霹雳，碑文才见满埃尘。不知何日东瀛变，此地还成要路津。——唐代·刘禹锡《汉寿城春望》
31  洛阳访才子，江岭作流人。闻说梅花早，何如北地春。——唐代·孟浩然《洛中访袁拾遗不遇》
32  几回花下坐吹箫，银汉红墙入望遥。似此星辰非昨夜，为谁风露立中宵。缠绵思尽抽残茧，宛转心伤剥后蕉。三五年时三五月，可怜杯酒不曾消。——清代·黄景仁《绮怀十六首·其十五》
33  剑外从军远，无家与寄衣。散关三尺雪，回梦旧鸳机。——唐代·李商隐《悼伤后赴东蜀辟至散关遇雪》
34  远别离，古有皇英之二女，乃在洞庭之南，潇湘之浦。海水直下万里深，谁人不言此离苦？日惨惨兮云冥冥，猩猩啼烟兮鬼啸雨。我纵言之将何补？皇穹窃恐不照余之忠诚，雷凭凭兮欲吼怒。尧舜当之亦禅禹。君失臣兮龙为鱼，权归臣兮鼠变虎。或云：尧幽囚，舜野死。九疑联绵皆相似，重瞳孤坟竟何是？帝子泣兮绿云间，随风波兮去无还。恸哭兮远望，见苍梧之深山。苍梧山崩湘水绝，竹上之泪乃可灭。——唐代·李白《远别离》
35  长安少年游侠客，夜上戍楼看太白。陇头明月迥临关，陇上行人夜吹笛。关西老将不胜愁，驻马听之双泪流。身经大小百余战，麾下偏裨万户侯。苏武才为典属国，节旄空尽海西头。——唐代·王维《陇头吟》
36  他乡复行役，驻马别孤坟。近泪无干土，低空有断云。对棋陪谢傅，把剑觅徐君。唯见林花落，莺啼送客闻。——唐代·杜甫《别房太尉墓》
37  青春几何时，黄鸟鸣不歇。天涯失乡路，江外老华发。心飞秦塞云，影滞楚关月。身世殊烂漫，田园久芜没。岁晏何所从？长歌谢金阙。——唐代·李白《江南春怀》
38  世乱同南去，时清独北还。他乡生白发，旧国见青山。 晓月过残垒，繁星宿故关。寒禽与衰草，处处伴愁颜。——唐代·司空曙《贼平后送人北归》
39  弥年不得意，新岁又如何？念昔同游者，而今有几多？以闲为自在，将寿补蹉跎。春色无情故，幽居亦见过。——唐代·刘禹锡《岁夜咏怀》
40  永日方戚戚，出行复悠悠。女子今有行，大江溯轻舟。尔辈苦无恃，抚念益慈柔。幼为长所育，两别泣不休。对此结中肠，义往难复留。自小阙内训，事姑贻我忧。赖兹托令门，任恤庶无尤。贫俭诚所尚，资从岂待周。孝恭遵妇道，容止顺其猷。别离在今晨，见尔当何秋。居闲始自遣，临感忽难收。归来视幼女，零泪缘缨流。——唐代·韦应物《送杨氏女》
41  江水沉沉帆影过，游鱼到晚透寒波。渡口双双飞白鸟，烟袅，芦花深处隐渔歌。扁舟短棹归兰浦，人去，萧萧竹径透青莎。深夜无风新雨歇，凉月，露迎珠颗入圆荷。——唐代·阎选《定风波·江水沉沉帆影过》
42  岸雨过城头，黄鹂上戍楼。塞花飘客泪，边柳挂乡愁。白发悲明镜，青春换敝裘。君从万里使，闻已到瓜州。——唐代·岑参《武威春暮闻宇文判官西使还已到晋昌》
43  汉庭荣巧宦，云阁薄边功。可怜骢马使，白首为谁雄。——唐代·陈子昂《题祀山烽树赠乔十二侍御》
44  晚霁龙门雨，春生汝穴风。鸟啼官路静，花发毁垣空。 鸣玉惭时辈，垂丝学老翁。旧游人不见，惆怅洛城东。——唐代·张继《清明日自西午桥至瓜岩村有怀》
45  拂彼白石，弹吾素琴。幽涧愀兮流泉深，善手明徽高张清。心寂历似千古，松飕飗兮万寻。中见愁猿吊影而危处兮，叫秋木而长吟。客有哀时失职而听者，泪淋浪以沾襟。乃缉商缀羽，潺湲成音。吾但写声发情于妙指，殊不知此曲之古今。幽涧泉，鸣深林。——唐代·李白《幽涧泉》
46  惜春连日醉昏昏，醒后衣裳见酒痕。细水浮花归别涧，断云含雨入孤村。人闲易有芳时恨，地迥难招自古魂。惭愧流莺相厚意，清晨犹为到西园。——唐代·韩偓《春尽》
47  幸会东城宴未回，年华忧共水相催。梁家宅里秦宫入，赵后楼中赤凤来。冰簟且眠金镂枕，琼筵不醉玉交杯。宓妃愁坐芝田馆，用尽陈王八斗才。——唐代·李商隐《可叹》
48  污沟贮浊水，水上叶田田。我来一长叹，知是东溪莲。下有青污泥，馨香无复全。上有红尘扑，颜色不得鲜。物性犹如此，人事亦宜然。托根非其所，不如遭弃捐。昔在溪中日，花叶媚清涟。今年不得地，憔悴府门前。——唐代·白居易《京兆府栽莲》
49  玉不自言如桃李，鱼目笑之卞和耻。楚国青蝇何太多，连城白璧遭谗毁。荆山长号泣血人，忠臣死为刖足鬼。听曲知甯戚，夷吾因小妻。秦穆五羊皮，买死百里奚。洗拂青云上，当时贱如泥。朝歌鼓刀叟，虎变磻溪中。一举钓六合，遂荒营丘东。平生渭水曲，谁识此老翁。奈何今之人，双目送飞鸿。——唐代·李白《鞠歌行》
50  苍苍云松，落落绮皓。春风尔来为阿谁，蝴蝶忽然满芳草。秀眉霜雪颜桃花，骨青髓绿长美好。称是秦时避世人，劝酒相欢不知老。各守麋鹿志，耻随龙虎争。欻起佐太子，汉王乃复惊。顾谓戚夫人，彼翁羽翼成。归来商山下，泛若云无情。举觞酹巢由，洗耳何独清。浩歌望嵩岳，意气还相倾。——唐代·李白《山人劝酒》
51  于阗采花人，自言花相似。明妃一朝西入胡，胡中美女多羞死。乃知汉地多名姝，胡中无花可方比。丹青能令丑者妍，无盐翻在深宫里。自古妒蛾眉，胡沙埋皓齿。——唐代·李白《于阗采花》
52  独上高楼望帝京，鸟飞犹是半年程。 青山似欲留人住，百匝千遭绕郡城。——唐代·李德裕《登崖州城作》
53  桂水澄夜氛，楚山清晓云。秋风两乡怨，秋月千里分。寒枝宁共采，霜猿行独闻。扪萝正意我，折桂方思君。——南北朝·范云《送沈记室夜别》
54  客思似杨柳，春风千万条。更倾寒食泪，欲涨冶城潮。巾发雪争出，镜颜朱早凋。未知轩冕乐，但欲老渔樵。——宋代·王安石《壬辰寒食》
55  先君怀圣德，灵庙肃神心。草合人踪断，尘浓鸟迹深。流沙丹灶灭，关路紫烟沉。独伤千载后，空余松柏林。——唐代·李白《谒老君庙》
56  妇病连年累岁，传呼丈人前一言。当言未及得言，不知泪下一何翩翩。“属累君两三孤子，莫我儿饥且寒，有过慎莫笪笞，行当折摇，思复念之!”乱曰：抱时无衣，襦复无里。闭门塞牖，舍孤儿到市。道逢亲交，泣坐不能起。从乞求与孤儿买饵，对交啼泣，泪不可止：“我欲不伤悲不能已。”探怀中钱持授交。入门见孤儿，啼索其母抱。徘徊空舍中，“行复尔耳，弃置勿复道！”——两汉·佚名《妇病行》
57  门有车马客，驾言发故乡。念君久不归，濡迹涉江湘。投袂赴门涂，揽衣不及裳。拊膺携客泣，掩泪叙温凉。借问邦族间，恻怆论存亡。亲友多零落，旧齿皆凋丧。市朝互迁易，城阙或丘荒。坟垄日月多，松柏郁茫茫。天道信崇替，人生安得长。慷慨惟平生，俯仰独悲伤。——魏晋·陆机《门有车马客行》
58  少年离别意非轻，老去相逢亦怆情。草草杯盘共笑语，昏昏灯火话平生。自怜湖海三年隔，又作尘沙万里行。欲问后期何日是，寄书应见雁南征。——宋代·王安石《示长安君》
59  大树无枝向北风，十年遗恨泣英雄。班师诏已来三殿，射虏书犹说两宫。每忆上方谁请剑，空嗟高庙自藏弓。栖霞岭上今回首，不见诸陵白露中。——明代·高启《吊岳王墓》
60  织女牵牛送夕阳，临看不觉鹊桥长。最伤今夜离愁曲，遥对天涯愈断肠。——唐代·德容《七夕二首·其二》
61  河外孤城枕草莱，绝边风雨送愁来。一秋穿堑兵多死，十月烧荒将未回。往事空馀元昊骨，壮心思上李陵台。朝庭遣使吾何补，白面渐非济世才。——明代·李梦阳《夏城坐雨》
62  举目纵然非我有，思量似在故山时。鹤盘远势投孤屿，蝉曳残声过别枝。凉月照窗攲枕倦，澄泉绕石泛觞迟。青云未得平行去，梦到江南身旅羁。——唐代·方干《旅次洋州寓居郝氏林亭》
63  相逢方一笑，相送还成泣。祖帐已伤离，荒城复愁入。天寒远山净，日暮长河急。解缆君已遥，望君犹伫立。——唐代·王维《齐州送祖三》
64  闻道山阴会，仍为火忌辰。途中甘弃日，江上苦伤春。 流水翻催泪，寒灰更伴人。丹心终不改，白发为谁新。——唐代·胡皓《和宋之问寒食题临江驿》
65  佶傈金虬石潭古，勺陂潋滟幽修语。湘君宝马上神云，碎佩丛铃满烟雨。吾闻三十六宫花离离，软风吹春星斗稀。玉晨冷磬破昏梦，天露未干香着衣。云钗委坠垂云发，小响丁当逐回雪。晴碧烟滋重叠山，罗屏半掩桃花月。太平天子驻云车，龙炉勃郁双蟠拏。宫中近臣抱扇立，侍女低鬟落翠花。乱珠触续正跳荡，倾头不觉金乌斜。我亦为君长叹息，缄情远寄愁无色。莫沾香梦绿杨丝，千里春风正无力。——唐代·温庭筠《郭处士击瓯歌》
66  昔在零陵厌，神器若无依。逐兔争先捷，掎鹿竞因机。呼吸开伯道，叱咤掩江畿。豹变分奇略，虎视肃戎威。长蛇衄巴汉，骥马绝淮淝。交战无内御，重门岂外扉。成功举已弃，凶德愎而违。水龙忽东骛，青盖乃西归。朅来已永久，年代嗳微微。苔石疑文字，荆坟失是非。山莺空曙响，陇月自秋晖。银海终无浪，金凫会不飞。阒寂今如此，望望沾人衣。——南北朝·何逊《行经孙氏陵》
67  屏居负山郭，岁暮惊离索。野迥樵唱来，庭空烧烬落。世纷因事远，心赏随年薄。默默谅何为，徒成今与昨。——唐代·柳宗元《郊居岁暮》
68  往年同在鸾桥上，见倚朱阑咏柳绵。今日独来香径里，更无人迹有苔钱。伤心阔别三千里，屈指思量四五年。料得他乡遇佳节，亦应怀抱暗凄然。——唐代·韩偓《寒食日重游李氏园亭有怀》
69  天德悠且长，人命一何促。百年未几时，奄若风吹烛。嘉宾难再遇，人命不可赎。齐度游四方，各系太山录。人间乐未央，忽然归东岳。当须荡中情，游心恣所欲。——未知·佚名《怨诗行》
70  天既丧我妻，又复丧我子！两眼虽未枯，片心将欲死。雨落入地中，珠沉入海底。赴海可见珠，掘地可见水。唯人归泉下，万古知已矣！拊膺当问谁，憔悴鉴中鬼。——唐代·梅尧臣《书哀》
1  佳节清明桃李笑，野田荒冢只生愁。雷惊天地龙蛇蛰，雨足郊原草木柔。人乞祭余骄妾妇，士甘焚死不公侯。贤愚千载知谁是，满眼蓬蒿共一丘。——宋代·黄庭坚《清明》
2  少年佳节倍多情，老去谁知感慨生；不效艾符趋习俗，但祈蒲酒话升平。鬓丝日日添白头，榴锦年年照眼明；千载贤愚同瞬息，几人湮没几垂名。——唐代·殷尧藩《端午日》
3  人生无根蒂，飘如陌上尘。分散逐风转，此已非常身。落地为兄弟，何必骨肉亲！得欢当作乐，斗酒聚比邻。盛年不重来，一日难再晨。及时当勉励，岁月不待人。——魏晋·陶渊明《杂诗》
4  少年易学老难成，一寸光阴不可轻。未觉池塘春草梦，阶前梧叶已秋声。——宋代·朱熹《偶成》
5  芳原绿野恣行事，春入遥山碧四围。兴逐乱红穿柳巷，困临流水坐苔矶。莫辞盏酒十分劝，只恐风花一片飞。况是清明好天气，不妨游衍莫忘归。——宋代·程颢《郊行即事》
6  书当快意读易尽，客有可人期不来。世事相违每如此，好怀百岁几回开？——宋代·陈师道《绝句·书当快意读易尽》
7  月儿弯弯照九州，几家欢乐几家愁。几家夫妇同罗帐，几个飘零在外头？——宋代·佚名《月儿弯弯照九州》
8  惟汉廿二世，所任诚不良。沐猴而冠带，知小而谋强。犹豫不敢断，因狩执君王。白虹为贯日，己亦先受殃。贼臣持国柄，杀主灭宇京。荡覆帝基业，宗庙以燔丧。播越西迁移，号泣而且行。瞻彼洛城郭，微子为哀伤。——魏晋·曹操《薤露》
9  钟陵醉别十余春，重见云英掌上身。我未成名卿未嫁，可能俱是不如人。——唐代·罗隐《赠妓云英》
10  青青陵上柏，磊磊涧中石。人生天地间，忽如远行客。斗酒相娱乐，聊厚不为薄。驱车策驽马，游戏宛与洛。洛中何郁郁，冠带自相索。长衢罗夹巷，王侯多第宅。两宫遥相望，双阙百余尺。极宴娱心意，戚戚何所迫？——两汉·佚名《青青陵上柏》
11  回车驾言迈，悠悠涉长道。四顾何茫茫，东风摇百草。所遇无故物，焉得不速老。盛衰各有时，立身苦不早。人生非金石，岂能长寿考？奄忽随物化，荣名以为宝。——两汉·佚名《回车驾言迈》
12  支离东北风尘际，漂泊西南天地间。三峡楼台淹日月，五溪衣服共云山。羯胡事主终无赖，词客哀时且未还。庾信平生最萧瑟，暮年诗赋动江关。——唐代·杜甫《咏怀古迹五首·其一》
13  腰间羽箭久凋零，太息燕然未勒铭。老子犹堪绝大漠，诸君何至泣新亭。一身报国有万死，双鬓向人无再青。记取江湖泊船处，卧闻新雁落寒汀。——宋代·陆游《夜泊水村》
14  百金买骏马，千金买美人；万金买高爵，何处买青春？——清代·屈复《偶然作》
15  半生落魄已成翁,独立书斋啸晚风。笔底明珠无处卖,闲抛闲掷野藤中。——明代·徐渭《题《墨葡萄图》》
16  驱车上东门，遥望郭北墓。白杨何萧萧，松柏夹广路。下有陈死人，杳杳即长暮。潜寐黄泉下，千载永不寤。浩浩阴阳移，年命如朝露。人生忽如寄，寿无金石固。万岁更相送，贤圣莫能度。服食求神仙，多为药所误。不如饮美酒，被服纨与素。——两汉·佚名《驱车上东门》
17  有生必有死，早终非命促。昨暮同为人，今旦在鬼录。魂气散何之，枯形寄空木。娇儿索父啼，良友抚我哭。得失不复知，是非安能觉！千秋万岁后，谁知荣与辱？但恨在世时，饮酒不得足。在昔无酒饮，今但湛空觞。春醪生浮蚁，何时更能尝！肴案盈我前，亲旧哭我旁。欲语口无音，欲视眼无光。昔在高堂寝，今宿荒草乡；一朝出门去，归来良未央。荒草何茫茫，白杨亦萧萧。严霜九月中，送我出远郊。四面无人居，高坟正嶣峣。马为仰天鸣，风为自萧条。幽室一已闭，千年不复朝。千年不复朝，贤达无奈何。向来相送人，各自还其家。亲戚或余悲，他人亦已歌。死去何所道，托体同山阿。——魏晋·陶渊明《拟挽歌辞三首》
18  置酒高殿上，亲交从我游。中厨办丰膳，烹羊宰肥牛。秦筝何慷慨，齐瑟和且柔。阳阿奏奇舞，京洛出名讴。乐饮过三爵，缓带倾庶羞。主称千金寿，宾奉万年酬。久要不可忘，薄终义所尤。谦谦君子德，磬折欲何求。惊风飘白日，光景驰西流。盛时不再来，百年忽我遒。生存华屋处，零落归山丘。先民谁不死，知命复何忧？——魏晋·曹植《箜篌引》
19  置酒高堂，悲歌临觞。人寿几何，逝如朝霜。时无重至，华不再阳。苹以春晖，兰以秋芳。来日苦短，去日苦长。今我不乐，蟋蟀在房。乐以会兴，悲以别章。岂曰无感，忧为子忘。我酒既旨，我肴既臧。短歌可咏，长夜无荒。——魏晋·陆机《短歌行》
20  别路云初起，离亭叶正稀。所嗟人异雁，不作一行归。——唐代·佚名《送兄》
21  晚岁登门最不才，萧萧华发映金罍。不堪丞相延东阁，闲伴诸儒老曲台。佳节久从愁里过，壮心偶傍醉中来。暮归冲雨寒无睡，自把新诗百遍开。——宋代·苏洵《九日和韩魏公》
22  天地相震荡，回薄不知穷。人物禀常格，有始必有终。年时俯仰过，功名宜速崇。壮士怀愤激，安能守虚冲？乘我大宛马，抚我繁弱弓。长剑横九野，高冠拂玄穹。慷慨成素霓，啸咤起清风。震响骇八荒，奋威曜四戎。濯鳞沧海畔，驰骋大漠中。独步圣明世，四海称英雄。——魏晋·张华《壮士篇》
23  寒食时看郭外春，野人无处不伤神。平原累累添新冢，半是去年来哭人。——五代·云表《寒食诗》
24  余少为江南客，而未游秣陵，尝有遗恨。后为历阳守，跂而望之。适有客以《金陵五题》相示，逌尔生思，欻然有得。他日友人白乐天掉头苦吟，叹赏良久，且曰《石头》诗云“潮打空城寂寞回”，吾知后之诗人，不复措词矣。余四咏虽不及此，亦不孤乐天之言耳。石头城山围故国周遭在，潮打空城寂寞回。淮水东边旧时月，夜深还过女墙来。乌衣巷朱雀桥边野草花，乌衣巷口夕阳斜。旧时王谢堂前燕，飞入寻常百姓家。台城台城六代竞豪华，结绮临春事最奢。万户千门成野草，只缘一曲后庭花。生公讲堂生公说法鬼神听，身后空堂夜不扃。高坐寂寥尘漠漠，一方明月可中庭。江令宅南朝词臣北朝客，归来唯见秦淮碧。池台竹树三亩馀，至今人道江家宅。——唐代·刘禹锡《金陵五题·并序》
25  天上浮云如白衣，斯须变幻如苍狗。古往今来共一时，人生万事无不有。近者抉眼去其夫，河东女儿身姓柳。丈夫正色动引经，酆城客子王季友。群书万卷常暗诵，孝经一通看在手。贫穷老瘦家卖屐，好事就之为携酒。豫章太守高帝孙，引为宾客敬颇久。闻道三年未曾语，小心恐惧闭其口。太守得之更不疑，人生反覆看亦丑。明月无瑕岂容易，紫气郁郁犹冲斗。时危可仗真豪俊，二人得置君侧否。太守顷者领山南，邦人思之比父母。王生早曾拜颜色，高山之外皆培塿。用为羲和天为成，用平水土地为厚。王也论道阻江湖，李也丞疑旷前后。死为星辰终不灭，致君尧舜焉肯朽。吾辈碌碌饱饭行，风后力牧长回首。——唐代·杜甫《可叹》
26  昔年曾向五陵游，子夜歌清月满楼。银烛树前长似昼，露桃花里不知秋。西园公子名无忌，南国佳人号莫愁。今日乱离俱是梦，夕阳唯见水东流！——唐代·韦庄《忆昔》
27  渐老多忧百事忙，天寒日短更心伤。数分红色上黄叶，一瞬曙光成夕阳。春水别来应到海，小松生命合禁霜。壶中若逐仙翁去，待看年华几许长。——宋代·李觏《秋晚悲怀》
28  弱龄寄事外，委怀在琴书。被褐欣自得，屡空常晏如。时来苟冥会，宛辔憩通衢。投策命晨装，暂与园田疏。眇眇孤舟逝，绵绵归思纡。我行岂不遥，登降千里余。目倦川途异，心念山泽居。望云惭高鸟，临水愧游鱼。真想初在襟，谁谓形迹拘。聊且凭化迁，终返班生庐。——魏晋·陶渊明《始作镇军参军经曲阿作》
29  鹧鸪声里夕阳西，陌上征人首尽低。遍地关山行不得，为谁辛苦尽情啼？——清代·尤侗《闻鹧鸪》
30  自我来黄州，已过三寒食。年年欲惜春，春去不容惜。今年又苦雨，两月秋萧瑟。卧闻海棠花，泥污燕支雪。暗中偷负去，夜半真有力。何殊病少年，病起头已白。春江欲入户，雨势来不已。小屋如渔舟，濛濛水云里。空庖煮寒菜，破灶烧湿苇。那知是寒食，但见乌衔纸。君门深九重，坟墓在万里。也拟哭途穷，死灰吹不起。——宋代·苏轼《寒食雨二首》
31  逝矣经天日，悲哉带地川。寸阴无停晷，尺波岂徒旋。年往迅劲矢，时来亮急弦。远期鲜克及，盈数固希全。容华夙夜零，体泽坐自捐。兹物苟难停，吾寿安得延。俛仰逝将过，倏忽几何间。慷慨亦焉诉，天道良自然。但恨功名薄，竹帛无所宣。迨及岁未暮，长歌乘我闲。——魏晋·陆机《长歌行》
32  二月已破三月来，渐老逢春能几回。莫思身外无穷事，且尽生前有限杯。——唐代·杜甫《绝句漫兴九首·其四》
33  久雨南湖涨，新晴北客过。日沉红有影，风定绿无波。岸没闾阎少，滩平船舫多。可怜心赏处，其奈独游何。——唐代·白居易《湖亭望水》
34  北望燕云不尽头，大江东去水悠悠。夕阳一片寒鸦外，目断东南四百州。——宋代·汪元量《湖州歌·其六》
35  水抱孤城，云开远戍，垂柳点点栖鸦。晚潮初落，残日漾平沙。白鸟悠悠自去，汀洲外、无限蒹葭。西风起，飞花如雪，冉冉去帆斜。天涯、还忆旧，香尘随马，明月窥车。渐秋风镜里，暗换年华。纵使长条无恙，重来处、攀折堪嗟。人何许，朱楼一角，寂寞倚残霞。——清代·王国维《满庭芳·水抱孤城》
36  朝阳不再盛，白日忽西幽。去此若俯仰，如何似九秋。人生若尘露，天道邈悠悠。齐景升丘山，涕泗纷交流。孔圣临长川，惜逝忽若浮。去者余不及，来者吾不留。愿登太华山，上与松子游。渔父知世患，乘流泛轻舟。——魏晋·阮籍《咏怀八十二首·其三十二》
37  柳叶鸣蜩绿暗，荷花落日红酣。三十六陂春水，白头想见江南。三十年前此地，父兄持我东西。今日重来白首，欲寻陈迹都迷。——宋代·王安石《题西太一宫壁二首》
38  捍索桅竿立啸空，篙师酣寝浪花中。故应菅蒯知心腹，弱缆能争万里风。此生归路愈茫然，无数青山水拍天。犹有小船来卖饼，喜闻墟落在山前。我行都是退之诗，真有人家水半扉。千顷桑麻在船底，空余石发挂鱼衣。日轮亭午汗珠融，谁识南讹长养功。暴雨过云聊一快，未妨明月却当空。卧看落月横千丈，起唤清风得半帆。且并水村欹侧过，人间何处不巉岩。——宋代·苏轼《慈湖夹阻风》
39  幸会东城宴未回，年华忧共水相催。梁家宅里秦宫入，赵后楼中赤凤来。冰簟且眠金镂枕，琼筵不醉玉交杯。宓妃愁坐芝田馆，用尽陈王八斗才。——唐代·李商隐《可叹》
40  城尖径昃旌旆愁，独立缥缈之飞楼。峡坼云霾龙虎卧，江清日抱鼋鼍游。扶桑西枝对断石，弱水东影随长流。杖藜叹世者谁子，泣血迸空回白头。——唐代·杜甫《白帝城最高楼》
41  草庐寄穷巷，甘以辞华轩。正夏长风急，林室顿烧燔。一宅无遗宇，肪舟荫门前。迢迢新秋夕，亭亭月将圆。果菜始复生，惊鸟尚未还。中宵伫遥念，一盼周九天。总发抱孤介，奄出四十年。形迹凭化往，灵府长独闲。贞刚自有质，玉石乃非坚。仰想东户时，余粮宿中田。鼓腹无所思；朝起暮归眠。既已不遇兹，且遂灌我园。——魏晋·陶渊明《戊申岁六月中遇火》
42  玉衡固已骖，羲和若飞凌。四运循环转，寒暑自相承。冉冉年时暮，迢迢天路征。招摇东北指，大火西南升。悲风无绝响，玄云互相仍。丰水凭川结，零露弥天凝。年命特相逝，庆云鲜克乘。履信多愆期，思顺焉足凭。慷慨临川响，非此孰为兴。哀吟梁甫颠，慷慨独抚膺。——魏晋·陆机《梁甫吟》
43  余闲居，爱重九之名。秋菊盈园，而持醪靡由，空服九华，寄怀于言。世短意常多，斯人乐久生。日月依辰至，举俗爱其名。露凄暄风息，气澈天象明。往燕无遗影，来雁有余声。酒能祛百虑，菊解制颓龄。如何蓬庐士，空视时运倾！尘爵耻虚罍，寒华徒自荣。敛襟独闲谣，缅焉起深情。栖迟固多娱，淹留岂无成。——魏晋·陶渊明《九日闲居·并序》
44  九重寤寐忆忠诚，故向长沙起贾生。魏阙丝纶新借宠，秦淮草木旧知名。已闻塞下销锋镝，正自胸中有甲兵。万幕从兹无减灶，笑看卧鼓旧边城。诏颁英簜促锋车，暂借长才按转输。昔叹当年无李牧，今知江左有夷吾。休论足食为先策，自是平戎在用儒。来岁春风三月暮，沙堤隠隠接云衢。——宋代·陈亮《送文子转漕江东二首》
45  过去光阴箭离弦，河清易俟鬓难玄。再加孔子从心岁，三倍周郎破贼年。耄齿阻陪鸠杖列，瞽言曾献兽樽前。磻溪淇澳吾何敢，且学香山也自贤。败絮萧然拥病身，久疎朝谒作闲人。公卿各趁黄麾仗，宾客谁看乌角巾。菱照无情难讳老，杏梢作意已撩春。卧闻儿女夸翁健，诗句年光一样新。——宋代·刘克庄《戊午元日二首》
46  泜水清且浅，沙砾明可数。漾漾浮轻波，悠悠汇远浦。千山倒空青，乱石兀崖堵。我来恣游泳，浩歌怀往古。逼侧井陉道，卒列不成伍。背水造奇谋，赤帜立赵土。韩信购左车，张耳陋肺腑。何不赦陈馀，与之归汉主？——清代·郑板桥《泜水》
47  九日茱萸熟，插鬓伤早白。登高望山海，满目悲古昔。远访投沙人，因为逃名客。故交竟谁在，独有崔亭伯。重阳不相知，载酒任所适。手持一枝菊，调笑二千石。日暮岸帻归，传呼隘阡陌。彤襟双白鹿，宾从何辉赫。夫子在其间，遂成云霄隔。良辰与美景，两地方虚掷。晚从南峰归，萝月下水壁。却登郡楼望，松色寒转碧。咫尺不可亲，弃我如遗舄。九卿天上落，五马道旁来。列戟朱门晓，褰帏碧嶂开。登高望远海，召客得英才。紫绶欢情洽，黄花逸兴催。山从图上见，溪即镜中回。遥羡重阳作，应过戏马台。——唐代·李白《宣州九日闻崔四侍御与宇文太守游敬亭余时登响山不同此赏醉后寄崔侍御》
48  客路相逢难，为乐常不足。临行挽衫袖，更尝折残菊。酒阑不忍去，共接一寸烛。留君终无穷，归驾不免促。岱宗已在眼，一往继前躅。佳人亦何念，凄断阳关曲。天门四十里，夜看扶桑浴。回头望彭城，大海浮一粟。故人在其下，尘土相豗蹴。惟有黄楼诗，千古配淇澳。——宋代·苏轼《送顿起》
49  除日当早归，官事乃见留。执笔对之泣，哀此系中囚。小人营糇粮，堕网不知羞。我亦恋薄禄，因循失归休。不须论贤愚，均是为食谋。谁能暂纵遣。闵默愧前修。——宋代·苏轼《除夜直都厅囚系皆满日暮不得返舍因题一诗于壁》
50  吟怀未许老重阳，霜雪无端入鬓长。几度白衣虚令节，致疑黄菊是孤芳。野心一片湖云外，灏气三秋海日旁。山阁若逢阎伯屿，方君诗思敌王郎。——清代·序灯《九日吴山宴集值雨次韵》
51  廉公失权势，门馆有虚盈。贵贱犹如此，况乃曲池平。高车尘未灭，珠履故馀声。宾阶绿钱满，客位紫苔生。谁当九原上，郁郁望佳城。——南北朝·沈约《冬节后至丞相第诣世子车中作》
1  汀洲无浪复无烟，楚客相思益渺然。汉口夕阳斜渡鸟，洞庭秋水远连天。孤城背岭寒吹角，独树临江夜泊船。贾谊上书忧汉室，长沙谪去古今怜。——唐代·刘长卿《自夏口至鹦鹉洲夕望岳阳寄源中丞》
2  独坐悲双鬓，空堂欲二更。雨中山果落，灯下草虫鸣。白发终难变，黄金不可成。欲知除老病，唯有学无生。——唐代·王维《秋夜独坐》
3  井邑傅岩上，客亭云雾间。高城眺落日，极浦映苍山。岸火孤舟宿，渔家夕鸟还。寂寥天地暮，心与广川闲。——唐代·王维《登河北城楼作》
1  梁上有双燕，翩翩雄与雌。衔泥两椽间，一巢生四儿。四儿日夜长，索食声孜孜。青虫不易捕，黄口无饱期。觜爪虽欲敝，心力不知疲。须臾十来往，犹恐巢中饥。辛勤三十日，母瘦雏渐肥。喃喃教言语，一一刷毛衣。一旦羽翼成，引上庭树枝。举翅不回顾，随风四散飞。雌雄空中鸣，声尽呼不归。却入空巢里，啁啾终夜悲。燕燕尔勿悲，尔当返自思。思尔为雏日，高飞背母时。当时父母念，今日尔应知。——唐代·白居易《燕诗示刘叟》
2  宫衣亦有名，端午被恩荣。细葛含风软，香罗叠雪轻。 自天题处湿，当暑著来清。意内称长短，终身荷圣情。——唐代·杜甫《端午日赐衣》
3  我宿五松下，寂寥无所欢。田家秋作苦，邻女夜舂寒。跪进雕胡饭，月光明素盘。令人惭漂母，三谢不能餐。——唐代·李白《宿五松山下荀媪家》
4  亭伯负高名，羽仪称上京。魏珠能烛乘，秦璧许连城。 六月飞将远，三冬学已精。洛阳推贾谊，江夏贵黄琼。 推演中都术，旋参河尹声。累迁登御府，移拜践名卿。 庭聚歌钟丽，门罗棨戟荣。鹦杯飞广席，兽火列前楹。 散诞林园意，殷勤敬爱情。无容抱衰疾，良宴每招迎。 契得心逾重，言忘道益真。相勖忠义节，共谈词赋英。 雕虫曾靡弃，白凤已先鸣。光接神愈骇，音来味不成。 短歌甘自思，鸿藻弥难清。东里方希润，西河敢窃明。 厚诬空见迫，丧德岂无诚。端守宫闱地，寒烟朝暮平。 顾才无术浅，怀器识忧盈。月下对云阙，风前闻夜更。 昌年虽共偶，欢会此难并。为怜漳浦曲，沉痼有刘桢。——唐代·韦嗣立《酬崔光禄冬日述怀赠答》
1  花非花，雾非雾。夜半来，天明去。来如春梦几多时？去似朝云无觅处。——唐代·白居易《花非花》
2  倒泻银河事有无，掀天浊浪只须臾。人间更有风涛险，翻说黄河是畏途。——明代·宋琬《渡黄河》
3  晴明路出山初暖，行踏春芜看茗归。乍削柳枝聊代札，时窥云影学裁衣。身闲始觉隳名是，心了方知苦行非。外物寂中谁似我，松声草色共无机。——唐代·皎然《山居示灵澈上人》
1  少小离家老大回，乡音无改鬓毛衰。儿童相见不相识，笑问客从何处来。——唐代·贺知章《回乡偶书二首·其一》
2  昨夜星辰昨夜风，画楼西畔桂堂东。身无彩凤双飞翼，心有灵犀一点通。隔座送钩春酒暖，分曹射覆蜡灯红。嗟余听鼓应官去，走马兰台类转蓬。——唐代·李商隐《无题·昨夜星辰昨夜风》
3  洞庭之东江水西，帘旌不动夕阳迟。登临吴蜀横分地，徙倚湖山欲暮时。万里来游还望远，三年多难更凭危。白头吊古风霜里，老木沧波无限悲。天入平湖晴不风，夕帆和雁正浮空。楼头客子杪秋后，日落君山元气中。北望可堪回白首，南游聊得看丹枫。翰林物色分留少，诗到巴陵还未工。——宋代·陈与义《登岳阳楼二首》
4  女羞夫婿薄，客耻主人贱。遭遇同众流，低回愧相见。君非青铜镜，何事空照面。莫以衣上尘，不谓心如练。人生当荣盛，待士勿言倦。君看白日驰，何异弦上箭。——唐代·李益《游子吟》
5  摧折不自守，秋风吹若何。暂时花戴雪，几处叶沉波。体弱春风早，丛长夜露多。江湖后摇落，亦恐岁蹉跎。——唐代·杜甫《蒹葭》
6  怅恨独策还，崎岖历榛曲。山涧清且浅，可以濯吾足。漉我新熟酒，只鸡招近局。日入室中暗，荆薪代明烛。欢来苦夕短，已复至天旭。——魏晋·陶渊明《归园田居·其五》
7  南国有佳人，容华若桃李。朝游江北岸，夕宿潇湘沚。时俗薄朱颜，谁为发皓齿？俯仰岁将暮，荣耀难久恃。——魏晋·曹植《杂诗七首·其四》
8  久去山泽游，浪莽林野娱。试携子侄辈，披榛步荒墟。徘徊丘垄间，依依昔人居。井灶有遗处，桑竹残朽株。借问采薪者，此人皆焉如？薪者向我言，死没无复余。一世异朝市，此语真不虚。人生似幻化，终当归空无。——魏晋·陶渊明《归园田居·其四》
9  历想为官日，无如刺史时。欢娱接宾客，饱暖及妻儿。自到东都后，安闲更得宜。分司胜刺史，致仕胜分司。何况园林下，欣然得朗之。仰名同旧识，为乐即新知。有雪先相访，无花不作期。斗醲干酿酒，夸妙细吟诗。里巷千来往，都门五别离。岐分两回首，书到一开眉。叶落槐亭院，冰生竹阁池。雀罗谁问讯，鹤氅罢追随。身与心俱病，容将力共衰。老来多健忘，唯不忘相思。——唐代·白居易《偶作寄朗之》
10  甲子今重数，生涯只自怜。殷勤元日日，欹午又明年。——唐代·司空图《元日》
11  戴星先捧祝尧觞，镜里堪惊两鬓霜。 好是灯前偷失笑，屠苏应不得先尝。——唐代·成彦雄《元日》
12  天问复招魂，无因彻帝阍。岂知千丽句，不敌一谗言。——唐代·陆龟蒙《离骚》
13  去郭轩楹敞，无村眺望赊。澄江平少岸，幽树晚多花。细雨鱼儿出，微风燕子斜。城中十万户，此地两三家。蜀天常夜雨，江槛已朝晴。叶润林塘密，衣干枕席清。不堪祗老病，何得尚浮名。浅把涓涓酒，深凭送此生。——唐代·杜甫《水槛遣心二首》
14  可怜白雪曲，未遇知音人。恓惶戎旅下，蹉跎淮海滨。涧树含朝雨，山鸟哢馀春。我有一瓢酒，可以慰风尘。——唐代·韦应物《简卢陟》
15  人生无百岁，百岁复如何？古来英雄士，各已归山河。——明代·刘基《绝句·人生无百岁》
16  诗界千年靡靡风，兵魂销尽国魂空。集中什九从军乐，亘古男儿一放翁。——清代·梁启超《读陆放翁集》
17  入水文光动，抽空绿影春。露华生笋径，苔色拂霜根。织可承香汗，裁堪钓锦鳞。三梁曾入用，一节奉王孙。——唐代·李贺《竹》
18  冻云宵遍岭，素雪晓凝华。入牖千重碎，迎风一半斜。不妆空散粉，无树独飘花。萦空惭夕照，破彩谢晨霞。——唐代·李世民《望雪》
19  联步趋丹陛，分曹限紫微。晓随天仗入，暮惹御香归。白发悲花落，青云羡鸟飞。圣朝无阙事，自觉谏书稀。——唐代·岑参《寄左省杜拾遗》
20  长空澹澹孤鸟没，万古销沉向此中。 看取汉家何事业，五陵无树起秋风。——唐代·杜牧《登乐游原》
21  东风吹落战尘沙，梦想西湖处士家；只恐江南春意减，此心元不为梅花。——元代·刘因《观梅有感》
22  赤路如龙蛇，不知几千丈。出没山水间，一下复一上。伊予独何为，与之同俯仰？——南北朝·邹浩《咏路》
23  停云，思亲友也。罇湛新醪，园列初荣，愿言不从，叹息弥襟。霭霭停云，濛濛时雨。八表同昏，平路伊阻。静寄东轩，春醪独抚。良朋悠邈，搔首延伫。停云霭霭，时雨濛濛。八表同昏，平陆成江。有酒有酒，闲饮东窗。愿言怀人，舟车靡从。东园之树，枝条载荣。竞用新好，以怡余情。人亦有言：日月于征。安得促席，说彼平生。翩翩飞鸟，息我庭柯。敛翮闲止，好声相和。岂无他人，念子实多。愿言不获，抱恨如何！——魏晋·陶渊明《停云》
24  新叶初冉冉，初蕊新霏霏。逢君后园讌，相随巧笑归。亲劳君玉指，摘以赠南威。用持插云髻，翡翠比光辉。日暮长零落，君恩不可追。——南北朝·谢朓《咏落梅》
25  强饭日逾瘦，狭衣秋已寒。儿童漫相忆，行路岂知难。露气入茅屋，溪声喧石滩。山中夜来月，到晓不曾看。——金朝·元好问《倪庄中秋》
26  相携话别郑原上，共道长途怕雪泥。归骑还寻大梁陌，行人已度古崤西。曾为县吏民知否？旧宿僧房壁共题。遥想独游佳味少，无方骓马但鸣嘶。——宋代·苏辙《怀渑池寄子瞻兄》
27  直如朱丝绳，清如玉壶冰。何惭宿昔意，猜恨坐相仍。人情贱恩旧，世义逐衰兴。毫发一为瑕，丘山不可胜。食苗实硕鼠，点白信苍蝇。凫鹄远成美，薪刍前见凌。申黜褒女进，班去赵姬升。周王日沦惑，汉帝益嗟称。心赏犹难恃，貌恭岂易凭。古来共如此，非君独抚膺。——南北朝·鲍照《代白头吟》
28  洞庭春溜满，平湖锦帆张。沅水桃花色，湘流杜若香。穴去茅山近，江连巫峡长。带天澄迥碧，映日动浮光。行舟逗远树，度鸟息危樯。滔滔不可测，一苇讵能航？——南北朝·阴铿《渡青草湖》
29  牛首开天阙，龙岗抱帝宫。六朝春草里，万井落花中。访旧乌衣少，听歌玉树空。如何亡国恨，尽在大江东！——清代·屈大均《秣陵》
30  好在湘江水，今朝又上来。不知从此去，更遣几年回。——唐代·柳宗元《再上湘江》
31  松子栖金华，安期入蓬海。此人古之仙，羽化竟何在。浮生速流电，倏忽变光彩。天地无凋换，容颜有迁改。对酒不肯饮，含情欲谁待。——唐代·李白《对酒行》
32  翰墨场中老伏波，菩提坊里病维摩。近人积水无鸥鹭，时有归牛浮鼻过。闭门觅句陈无己，对客挥毫秦少游。正字不知温饱未，西风吹泪古藤州。——宋代·黄庭坚《病起荆江亭即事》
33  奉君金巵之美酒，瑇瑁玉匣之雕琴。七彩芙蓉之羽帐，九华蒲萄之锦衾。红颜零落岁将暮，寒光宛转时欲沉。愿君裁悲且减思，听我扺节行路吟。不见柏梁、铜雀上，宁闻古时清吹音。洛阳名工铸为金博山，千斵复万镂，上刻秦女携手仙。承君清夜之欢娱，列置帐里明烛前。外发龙鳞之丹彩，内含麝芬之紫烟。如今君心一朝异，对此长叹终百年。璇闺玉墀上椒阁，文窗绣户垂罗幕。中有一人字金兰，被服纤罗采芳藿。春燕差池风散梅，开帏对景弄禽爵。含歌揽涕恒抱愁，人生几时得为乐。宁作野中之双凫，不愿云间之别鹤。泻水置平地，各自东西南北流。人生亦有命，安能行叹复坐愁？酌酒以自宽，举杯断绝歌路难。心非木石岂无感，吞声踯躅不敢言。君不见河边草，冬时枯死春满道。君不见城上日，今暝没尽去，明朝复更出。今我何时当得然，一去永灭入黄泉。人生苦多欢乐少，意气敷腴在盛年。且愿得志数相就，床头恒有沽酒钱。功名竹帛非我事，存亡贵贱付皇天。对案不能食，拔剑击柱长叹息。丈夫生世会几时，安能蹀躞垂羽翼?弃置罢官去，还家自休息。朝出与亲辞，暮还在亲侧。弄儿床前戏，看妇机中织。自古圣贤尽贫贱，何况我辈孤且直!愁思忽而至，跨马出北门。举头四顾望，但见松柏荆棘郁樽樽。中有一鸟名杜鹃，言是古时蜀帝魂。声音哀苦鸣不息，羽毛憔悴似人髠。飞走树间啄虫蚁，岂忆往日天子尊。念此死生变化非常理，中心恻怆不能言。中庭五株桃，一株先作花。阳春妖冶二三月，从风簸荡落西家。西家思妇见悲惋，零泪沾衣抚心叹。初送我君出户时，何言淹留节回换。床席生尘明镜垢，纤腰瘦削发蓬乱。人生不得恒称悲，惆怅徙倚至夜半。锉蘖染黄丝，黄丝历乱不可治。昔我与君始相值，尔时自谓可君意。结带与我言，死生好恶不相置。今日见我颜色衰，意中索寞与先异。还君金钗瑇瑁簪，不忍见之益愁思。君不见蕣华不终朝，须臾淹冉零落销。盛年妖艳浮华辈，不久亦当诣冢头。一去无还期，千秋万岁无音词。孤魂茕茕空陇间，独魄徘徊遶坟基。但闻风声野鸟吟，忆平生盛年时。为此令人多悲悒，君当纵意自熙怡。君不见枯箨走阶庭，何时复青著故茎。君不见亡灵蒙享祀，何时倾杯竭壶罂。君当见此起忧思，宁及得与时人争。人生倐忽如绝电，华年盛德几时见。但令纵意存高尚，旨酒嘉肴相胥讌。持此从朝竟夕暮，差得亡忧消愁怖。胡为惆怅不得已，难尽此曲令君忤。今年阳初花满林，明年冬末雪盈岑。推移代谢纷交转，我君边戍独稽沉。执袂分别已三载，迩来寂淹无分音。朝悲惨惨遂成滴，暮思遶遶最伤心。膏沐芳余久不御，蓬首乱鬓不设簪。徒飞轻埃舞空帷，粉筐黛器靡复遗。自生留世苦不幸，心中惕惕恒怀悲。春禽喈喈旦暮鸣，最伤君子忧思情。我初辞家从军侨，荣志溢气干云霄。流浪渐冉经三龄，忽有白发素髭生。今暮临水拔已尽，明日对镜复已盈。但恐羁死为鬼客，客思寄灭生空精。每怀旧乡野，念我旧人多悲声。忽见过客问何我，宁知我家在南城。答云我曾居君乡，知君游宦在此城。我行离邑已万里，今方羁役去远征。来时闻君妇，闺中孀居独宿有贞名。亦云悲朝泣闲房，又闻暮思泪沾裳。形容憔悴非昔悦，蓬鬓衰颜不复妆。见此令人有余悲，当愿君怀不暂忘。君不见少壮从军去，白首流离不得还。故乡窅窅日夜隔，音尘断绝阻河关。朔风萧条白云飞，胡笳哀急边气寒。听此愁人兮奈何，登山远望得留颜。将死胡马迹，宁见妻子难。男儿生世轗轲欲何道，绵忧摧抑起长叹。君不见柏梁台，今日丘墟生草莱。君不见阿房宫，寒云泽雉栖其中。歌妓舞女今谁在，高坟垒垒满山隅。长袖纷纷徒竞世，非我昔时千金躯。随酒逐乐任意去，莫令含叹下黄垆。君不见冰上霜，表里阴且寒。虽蒙朝日照，信得几时安。民生故如此，谁令摧折强相看。年去年来自如削，白发零落不胜冠。君不见春鸟初至时，百草含青俱作花。寒风萧索一旦至，竟得几时保光华。日月流迈不相饶，令我愁思怨恨多。诸君莫叹贫，富贵不由人。丈夫四十强而仕，余当二十弱冠辰。莫言草木委冬雪，会应苏息遇阳春。对酒叙长篇，穷途运命委皇天。但愿樽中酒酝满，莫惜床头百个钱。直得优游卒一岁，何劳辛苦事百年。——南北朝·鲍照《拟行路难十八首》
34  江干远树浮，天末孤烟起。江天自如合，烟树还相似。沧流未可源，高帆去何已。——南北朝·范云《之零陵郡次新亭》
35  路出大梁城，关河开晓晴。日翻龙窟动，风扫雁沙平。倚剑嗟身事，张帆快旅情。茫茫不知处，空外棹歌声。——明代·谢榛《渡黄河》
36  春岸桃花水，云帆枫树林。偷生长避地，适远更沾襟。老病南征日，君恩北望心。百年歌自苦，未见有知音。——唐代·杜甫《南征》
37  远接商周祚最长，北盟齐晋势争强。章华歌舞终萧瑟，云梦风烟旧莽苍。草合故宫惟雁起，盗穿荒冢有狐藏。离骚未尽灵均恨，志士千秋泪满裳。荆州十月早梅春，徂岁真同下阪轮。天地何心穷壮士，江湖从古著羁臣。淋漓痛饮长亭暮，慷慨悲歌白发新。欲吊章华无处问，废城霜露湿荆榛。——宋代·陆游《哀郢二首》
38  中原草草失承平，戍火胡尘到两京。扈跸老臣身万里，天寒来此听江声！——宋代·陆游《龙兴寺吊少陵先生寓居》
39  靡靡秋已夕，凄凄风露交。蔓草不复荣，园木空自凋。清气澄余滓，杳然天界高。哀蝉无留响，丛雁鸣云霄。万化相寻绎，人生岂不劳？从古皆有没，念之中心焦。何以称我情？浊酒且自陶。千载非所知，聊以永今朝。——魏晋·陶渊明《己酉岁九月九日》
40  临风兴叹落花频，芳意潜消又一春。应为价高人不问，却缘香甚蝶难亲。红英只称生宫里，翠叶那堪染路尘。及至移根上林苑，王孙方恨买无因。——唐代·鱼玄机《卖残牡丹》
41  曾随织女渡天河，记得云间第一歌。休唱贞元供奉曲，当时朝士已无多。——唐代·刘禹锡《听旧宫中乐人穆氏唱歌》
42  鹳雀楼西百尺樯，汀洲云树共茫茫，汉家箫鼓空流水，魏国山河半夕阳。事去千年犹恨速，愁来一日即为长。风烟并起思归望，远目非春亦自伤。——唐代·李益《同崔邠登鹳雀楼》
43  诸公衮衮登台省，广文先生官独冷。甲第纷纷厌梁肉，广文先生饭不足。先生有道出羲皇，先生有才过屈宋。德尊一代常坎坷，名垂万古知何用！杜陵野客人更嗤，被褐短窄鬓如丝。日籴太仓五升米，时赴郑老同襟期。得钱即相觅，沽酒不复疑。忘形到尔汝，痛饮真吾师。清夜沉沉动春酌，灯前细雨檐花落。但觉高歌有鬼神，焉知饿死填沟壑？相如逸才亲涤器，子云识字终投阁。先生早赋归去来，石田茅屋荒苍苔。儒术于我何有哉，孔丘盗跖俱尘埃。不须闻此意惨怆，生前相遇且衔杯！——唐代·杜甫《醉时歌》
44  卧病人事绝，嗟君万里行。河桥不相送，江树远含情。别路追孙楚，维舟吊屈平。可惜龙泉剑，流落在丰城。——唐代·宋之问《送杜审言》
45  日落沧江晚，停桡问土风。城临巴子国，台没汉王宫。荒服仍周甸，深山尚禹功。岩悬青壁断，地险碧流通。古木生云际，归帆出雾中。川途去无限，客思坐何穷。——唐代·陈子昂《白帝城怀古》
46  君不见昔日蜀天子，化作杜鹃似老乌。寄巢生子不自啄，群鸟至今与哺雏。虽同君臣有旧礼，骨肉满眼身羁孤。业工窜伏深树里，四月五月偏号呼。其声哀痛口流血，所诉何事常区区。尔岂摧残始发愤，羞带羽翮伤形愚。苍天变化谁料得，万事反覆何所无。万事反覆何所无，岂忆当殿群臣趋。——唐代·杜甫《杜鹃行》
47  故人重分携，临流驻归驾。乾坤展清眺，万景若相借。北风三日雪，太素秉元化。九山郁峥嵘，了不受陵跨。寒波淡淡起，白鸟悠悠下。怀归人自急，物态本闲暇。壶觞负吟啸，尘土足悲咤。回首亭中人，平林淡如画。——金朝·元好问《颍亭留别》
48  湘江曾闻有浯溪，片帆今挂湘东西。上摩石崖与天齐，江头落日云凄凄。山昏雨暗哀猿啸，步入烟萝转深峭。元颜千古迹不朽，星斗蛟龙两奇妙。中兴当时颂大唐，大唐家国天为昌。妖环忽见诚非祥，土花失色急寿王。明皇父子紊大纲，从此晏朝耽色荒。天下黎庶暗罹殃，击损梧桐按霓裳。谁知鼙鼓动渔阳？肃宗灵武何仓皇？回来张后年初芳，前杨后李真匪良。养以天下理所常，胡为南内成凄凉。三千宫女为谁妆？空遗两鬓愁秋霜。千载父子堪悲伤，修身齐家肇明皇。后来历历事愈彰，源流有自咎谁当。岂惟当时留锦囊，至今人说马嵬坡下尘土香。——宋代·杨万里《浯溪摩崖怀古》
49  宿昔青云志，蹉跎白发年。谁知明镜里，形影自相怜。——唐代·张九龄《照镜见白发》
50  白玉一杯酒，绿杨三月时。春风余几日，两鬓各成丝。秉烛唯须饮，投竿也未迟。如逢渭水猎，犹可帝王师。——唐代·李白《赠钱征君少阳》
51  家园好在尚留秦，耻作明时失路人。恐逢故里莺花笑，且向长安度一春。——唐代·常建《落第长安》
52  独游屡忘归，况此隐沦处。濯发清泠泉，月明不能去。更怜垂纶叟，静若沙上鹭。一论白云心，千里沧州趣。芦中野火尽，浦口秋山曙。叹息分枝禽，何时更相遇？——唐代·钱起《蓝田溪与渔者宿》
53  夜市千灯照碧云，高楼红袖客纷纷。如今不似时平日，犹自笙歌彻晓闻。——唐代·王建《夜看扬州市》
54  十一年前南渡客，四千里外北归人。诏书许逐阳和至，驿路开花处处新。——唐代·柳宗元《诏追赴都二月至灞亭上》
55  送君尽惆怅，复送何人归。几日同携手，一朝先拂衣。东山有茅屋，幸为扫荆扉。当亦谢官去，岂令心事违。——唐代·王维《送张五归山》
56  守岁阿戎家，椒盘已颂花。盍簪喧枥马，列炬散林鸦。四十明朝过，飞腾暮景斜。谁能更拘束，烂醉是生涯。——唐代·杜甫《杜位宅守岁》
57  下苑他年未可追，西州今日忽相期。水亭暮雨寒犹在，罗荐春香暖不知。舞蝶殷勤收落蕊，有人惆怅卧遥帷。章台街里芳菲伴，且问宫腰损几枝？浪笑榴花不及春，先期零落更愁人。玉盘迸泪伤心数，锦瑟惊弦破梦频。万里重阴非旧圃，一年生意属流尘。前溪舞罢君回顾，并觉今朝粉态新。——唐代·李商隐《回中牡丹为雨所败二首》
58  襄阳好向岘亭看，人物萧条值岁阑。为报习家多置酒，夜来风雪过江寒。——唐代·崔涂《初过汉江》
59  大人乞马癯乃寒，宗人贷宅荒厥垣。横庭鼠径空土涩，出篱大枣垂珠残。安定美人截黄绶，脱落缨裾暝朝酒。还家白笔未上头，使我清声落人后。枉辱称知犯君眼，排引才升强絙断。洛风送马入长关，阖扇未开逢猰犬。那知坚都相草草，客枕幽单看春老。归来骨薄面无膏，疫气冲头鬓茎少。欲雕小说干天官，宗孙不调为谁怜？明朝下元复西道，崆峒叙别长如天。——唐代·李贺《仁和里杂叙皇甫湜》
60  南京久客耕南亩，北望伤神坐北窗。昼引老妻乘小艇，晴看稚子浴清江。俱飞蛱蝶元相逐，并蒂芙蓉本自双。茗饮蔗浆携所有，瓷罂无谢玉为缸。——唐代·杜甫《进艇》
61  觥船一棹百分空，十岁青春不负公。今日鬓丝禅榻畔，茶烟轻飏落花风。——唐代·杜牧《题禅院》
62  暮春别乡树，晚景低津楼，伯夷在首阳，欲往无轻舟。遂登关城望，下见洪河流，自从巨灵开，流血千万秋。行行潘生赋，赫赫曹公谋，川上多往事，凄凉满空洲。——唐代·岑参《东归晚次潼关怀古》
63  露如微霰下前池，月过回塘万竹悲。浮世本来多聚散，红蕖何事亦离披？悠扬归梦惟灯见，濩落生涯独酒知。岂到白头长知尔，嵩阳松雪有心期。——唐代·李商隐《七月二十九日崇让宅宴作》
64  重阳佳节意休休，与客携壶共上楼。满目山河增感慨，一时风景寄遨游。武公不但歌淇澳，贤女犹能唁卫侯。更有三仁忠与孝，高名千古出人头。——明代·姜塘《摘星楼九日登临》
65  摇落秋为气，凄凉多怨情。啼枯湘水竹，哭坏杞梁城。天亡遭愤战，日蹙值愁兵。直虹朝映垒，长星夜落营。楚歌饶恨曲，南风多死声。眼前一杯酒，谁论身后名！——南北朝·庾信《拟咏怀十一》
66  高楼风雨感斯文，短翼差池不及群。刻意伤春复伤别，人间惟有杜司勋。——唐代·李商隐《杜司勋》
67  结茅临古渡，卧见长淮流。窗里人将老，门前树已秋。寒山独过雁，暮雨远来舟。日夕逢归客，那能忘归游！——唐代·韦应物《淮上遇洛阳李主簿》
68  川上常极目，世情今已闲。去帆带落日，征路随长山。亲友若云霄，可望不可攀。于兹任所惬，浩荡风波间。清晨泛中流，羽族满汀渚。黄鹄何处来，昂藏寡俦侣。飞鸣无人见，饮啄岂得所。云汉尔固知，胡为不轻举。野人头尽白，与我忽相访。手持青竹竿，日暮淇水上。虽老美容色，虽贫亦闲放。钓鱼三十年，中心无所向。南登滑台上，却望河淇间。竹树夹流水，孤城对远山。念兹川路阔，羡尔沙鸥闲。长想别离处，犹无音信还。东入黄河水，茫茫泛纡直。北望太行山，峨峨半天色。山河相映带，深浅未可测。自昔有贤才，相逢不相识。秋日登滑台，台高秋已暮。独行既未惬，怀土怅无趣。晋宋何萧条，羌胡散驰鹜。当时无战略，此地即边戍。兵革徒自勤，山河孰云固。乘闲喜临眺，感物伤游寓。惆怅落日前，飘飖远帆处。北风吹万里，南雁不知数。归意方浩然，云沙更回互。乱流自兹远，倚楫时一望。遥见楚汉城，崔嵬高山上。天道昔未测，人心无所向。屠钓称侯王，龙蛇争霸王。缅怀多杀戮，顾此生惨怆。圣代休甲兵，吾其得闲放。兹川方悠邈，云沙无前后。古堰对河壖，长林出淇口。独行非吾意，东向日已久。忧来谁得知，且酌尊中酒。朝从北岸来，泊船南河浒。试共野人言，深觉农夫苦。去秋虽薄熟，今夏犹未雨。耕耘日勤劳，租税兼舄卤。园蔬空寥落，产业不足数。尚有献芹心，无因见明主。茫茫浊河注，怀古临河滨。禹功本豁达，汉迹方因循。坎德昔滂沱，冯夷胡不仁。激潏陵堤防，东郡多悲辛。天子忽惊悼，从官皆负薪。畚筑岂无谋，祈祷如有神。宣房今安在，高岸空嶙峋。我行倦风湍，辍棹将问津。空传歌瓠子，感慨独愁人。孟夏桑叶肥，秾阴夹长津。蚕农有时节，田野无闲人。临水狎渔樵，望山怀隐沦。谁能去京洛，憔悴对风尘。朝景入平川，川长复垂柳。遥看魏公墓，突兀前山后。忆昔大业时，群雄角奔走。伊人何电迈，独立风尘首。传檄举敖仓，拥兵屯洛口。连营一百万，六合如可有。方项终比肩，乱隋将假手。力争固难恃，骄战曷能久。若使学萧曹，功名当不朽。皤皤河滨叟，相遇似有耻。辍榜聊问之，答言尽终始。一生虽贫贱，九十年未死。且喜对儿孙，弥惭远城市。结庐黄河曲，垂钓长河里。漫漫望云沙，萧条听风水。所思强饭食，永愿在乡里。万事吾不知，其心只如此。——唐代·高适《自淇涉黄河途中作十三首》
69  西陆动凉气，惊乌号北林。栖息岂殊性，集枯安可任。鸿鹄去不返，勾吴阻且深。徒嗟日沈湎，丸鼓骛奇音。东海久摇荡，南风已骎骎。坐使青天暮，小星愁太阴。众情嗜奸利，居货捐千金。危根一以振，齐斧来相寻。揽衣中夜起，感物涕盈襟。微霜众所践，谁念岁寒心。旭日照寒野，鸒斯起蒿莱。啁啾有馀乐，飞舞西陵隈。回风旦夕至，零叶委陈荄。所栖不足恃，鹰隼纵横来。——唐代·柳宗元《感遇二首》
70  觥船相对百分空，京口追随似梦中。落纸云烟君似旧，盈巾霜雪我成翁。春来茗叶还争白，腊尽梅梢尽放红。领略溪山须妙语，小迂旌节上凌风。——宋代·韩元吉《送陆务观福建提仓》
71  晴雪小园春未到，池边梅自早。高树鹊衔巢，斜月明寒草。山川风景好，自古金陵道，少年看却老。相逢莫厌醉金杯，别离多，欢会少。——唐代·冯延巳《醉花间·晴雪小园春未到》
72  石门长老身如梦，旃檀成林手所种。坐来念念非昔人，万遍莲花为谁用？如今七十自忘机，贪爱都忘筋力微。莫向东轩春野望，花开日出雉皆飞。——唐代·柳宗元《戏题石门长老东轩》
73  橘柚怀贞质，受命此炎方。密林耀朱绿，晚岁有馀芳。殊风限清汉，飞雪滞故乡。攀条何所叹，北望熊与湘。——唐代·柳宗元《南中荣橘柚》
74  新沐换轻帻，晓池风露清。自谐尘外意，况与幽人行。霞散众山迥，天高数雁鸣。机心付当路，聊适羲皇情。——唐代·柳宗元《旦携谢山人至愚池》
75  仲尼既已没，余亦浮于海。昏见斗柄回，方知岁星改。虚舟任所适，垂钓非有待。为问乘槎人，沧洲复何在。——唐代·孟浩然《岁暮海上作》
76  大道夷且长，窘路狭且促。修翼无卑栖，远趾不步局。舒吾陵霄羽，奋此千里足。超迈绝尘驱，倏忽谁能逐。贤愚岂常类，禀性在清浊。富贵有人籍，贫贱无天录。通塞苟由己，志士不相卜。陈平敖里社，韩信钓河曲。终居天下宰，食此万钟禄。德音流千载，功名重山岳。灵芝生河洲，动摇因洪波。兰荣一何晚，严霜瘁其柯。哀哉二芳草，不值泰山阿。文质道所贵，遭时用有嘉。绛灌临衡宰，谓谊崇浮华。贤才抑不用，远投荆南沙。抱玉乘龙骥，不逢乐与和。安得孔仲尼，为世陈四科。——两汉·郦炎《见志诗二首》
1  花近高楼伤客心，万方多难此登临。锦江春色来天地，玉垒浮云变古今。北极朝廷终不改，西山寇盗莫相侵。可怜后主还祠庙，日暮聊为《梁甫吟》。——唐代·杜甫《登楼》
2  昨夜圆非今夜圆，却疑圆处减婵娟。一年十二度圆缺，能得几多时少年。——唐代·李建枢《咏月》
3  清秋幕府井梧寒，独宿江城蜡炬残。永夜角声悲自语，中天月色好谁看。风尘荏苒音书绝，关塞萧条行路难。已忍伶俜十年事，强移栖息一枝安。——唐代·杜甫《宿府》
4  鸣桡轧轧溪溶溶，废绿平烟吴苑东。水清莲媚两相向，镜里见愁愁更红。白马金鞭大堤上，西江日夕多风浪。荷心有露似骊珠，不是真圆亦摇荡。——唐代·温庭筠《莲浦谣》
1  千秋佳节名空在，承露丝囊世已无。唯有紫苔偏称意，年年因雨上金铺。——唐代·杜牧《过勤政楼》
1  投我以木瓜，报之以琼琚。匪报也，永以为好也！投我以木桃，报之以琼瑶。匪报也，永以为好也！投我以木李，报之以琼玖。匪报也，永以为好也！——先秦·佚名《木瓜》
2  群鸡正乱叫，客至鸡斗争。驱鸡上树木，始闻叩柴荆。父老四五人，问我久远行。手中各有携，倾榼浊复清。莫辞酒味薄，黍地无人耕。兵戈既未息，儿童尽东征。请为父老歌：艰难愧深情！歌罢仰天叹，四座泪纵横。——唐代·杜甫《羌村三首·其三》
3  蓼彼萧斯，零露湑兮。既见君子，我心写兮。燕笑语兮，是以有誉处兮。蓼彼萧斯，零露瀼瀼。既见君子，为龙为光。其德不爽，寿考不忘。蓼彼萧斯，零露泥泥。既见君子，孔燕岂弟。宜兄宜弟，令德寿岂。蓼彼萧斯，零露浓浓。既见君子，鞗革忡忡。和鸾雍雍，万福攸同。——先秦·佚名《蓼萧》
4  虫响灯光薄，宵寒药气浓。君怜垂翅客，辛苦尚相从。——唐代·李贺《昌谷读书示巴童》
5  大人乞马癯乃寒，宗人贷宅荒厥垣。横庭鼠径空土涩，出篱大枣垂珠残。安定美人截黄绶，脱落缨裾暝朝酒。还家白笔未上头，使我清声落人后。枉辱称知犯君眼，排引才升强絙断。洛风送马入长关，阖扇未开逢猰犬。那知坚都相草草，客枕幽单看春老。归来骨薄面无膏，疫气冲头鬓茎少。欲雕小说干天官，宗孙不调为谁怜？明朝下元复西道，崆峒叙别长如天。——唐代·李贺《仁和里杂叙皇甫湜》
6  特进群公表，天人夙德升。霜蹄千里骏，风翮九霄鹏。 服礼求毫发，惟忠忘寝兴。圣情常有眷，朝退若无凭。 仙醴来浮蚁，奇毛或赐鹰。清关尘不杂，中使日相乘。 晚节嬉游简，平居孝义称。自多亲棣萼，谁敢问山陵。 学业醇儒富，辞华哲匠能。笔飞鸾耸立，章罢凤鶱腾。 精理通谈笑，忘形向友朋。寸长堪缱绻，一诺岂骄矜。 已忝归曹植，何知对李膺。招要恩屡至，崇重力难胜。 披雾初欢夕，高秋爽气澄。尊罍临极浦，凫雁宿张灯。 花月穷游宴，炎天避郁蒸。研寒金井水，檐动玉壶冰。 瓢饮唯三径，岩栖在百层。且持蠡测海，况挹酒如渑。 鸿宝宁全秘，丹梯庶可凌。淮王门有客，终不愧孙登。——唐代·杜甫《赠特进汝阳王二十韵》
1  绿树始摇芳，芳生非一叶。一叶度春风，芳芳自相接。色杂乱参差，众花纷重叠。重叠不可思，思此谁能惬。——南北朝·萧衍《芳树》
1  两株桃杏映篱斜，妆点商山副使家。何事春风容不得，和莺吹折数枝花。春云如兽复如禽，日照风吹浅又深。谁道无心便容与，亦同翻覆小人心。——宋代·王禹偁《春居杂兴二首》
1  钟陵醉别十余春，重见云英掌上身。我未成名卿未嫁，可能俱是不如人。——唐代·罗隐《赠妓云英》
2  高梧百尺夜苍苍，乱扫秋星落晓霜。如何不向西州植，倒挂绿毛幺凤皇。——清代·郑板桥《咏梧桐》
3  赤兔无人用，当须吕布骑。吾闻果下马，羁策任蛮儿。——唐代·李贺《马诗二十三首·其八》
4  忽忆周天子，驱车上玉山。鸣驺辞凤苑，赤骥最承恩。——唐代·李贺《马诗二十三首·其三》
5  城上风威冷，江中水气寒。戎衣何日定，歌舞入长安。——唐代·骆宾王《在军登城楼》
6  伯乐向前看，旋毛在腹间。只今掊白草，何日蓦青山？——唐代·李贺《马诗二十三首·其十八》
7  和烟和露一丛花，担入宫城许史家。惆怅东风无处说，不教闲地著春华。——唐代·吴融《卖花翁》
8  飂叔去匆匆，如今不豢龙。夜来霜压栈，骏骨折西风。——唐代·李贺《马诗二十三首·其九》
9  门有车马宾，金鞍曜朱轮。谓从丹霄落，乃是故乡亲。呼儿扫中堂，坐客论悲辛。对酒两不饮，停觞泪盈巾。叹我万里游，飘飘三十春。空谈帝王略，紫绶不挂身。雄剑藏玉匣，阴符生素尘。廓落无所合，流离湘水滨。借问宗党间，多为泉下人。生苦百战役，死托万鬼邻。北风扬胡沙，埋翳周与秦。大运且如此，苍穹宁匪仁。恻怆竟何道，存亡任大钧。——唐代·李白《门有车马客行》
10  十二三年就试期，五湖烟月奈相违。何如买取胡孙弄，一笑君王便著绯。——唐代·罗隐《感弄猴人赐朱绂》
11  多惭恩未报，敢问路何长。万里通秋雁，千峰共夕阳。旧游成远道，此去更违乡。草露深山里，朝朝落客裳。——唐代·刘长卿《移使鄂州次岘阳馆怀旧居》
12  紫阁连终南，青冥天倪色。凭崖望咸阳，宫阙罗北极。万井惊画出，九衢如弦直。渭水银河清，横天流不息。朝野盛文物，衣冠何翕赩。厩马散连山，军容威绝域。伊皋运元化，卫霍输筋力。歌钟乐未休，荣去老还逼。圆光过满缺，太阳移中昃。不散东海金，何争西飞匿。无作牛山悲，恻怆泪沾臆。——唐代·李白《君子有所思行》
1  元和十年，予左迁九江郡司马。明年秋，送客湓浦口，闻舟中夜弹琵琶者，听其音，铮铮然有京都声。问其人，本长安倡女，尝学琵琶于穆、曹二善才，年长色衰，委身为贾人妇。遂命酒，使快弹数曲。曲罢悯然，自叙少小时欢乐事，今漂沦憔悴，转徙于江湖间。予出官二年，恬然自安，感斯人言，是夕始觉有迁谪意。因为长句，歌以赠之，凡六百一十六言，命曰《琵琶行》。浔阳江头夜送客，枫叶荻花秋瑟瑟。主人下马客在船，举酒欲饮无管弦。醉不成欢惨将别，别时茫茫江浸月。忽闻水上琵琶声，主人忘归客不发。寻声暗问弹者谁？琵琶声停欲语迟。移船相近邀相见，添酒回灯重开宴。千呼万唤始出来，犹抱琵琶半遮面。转轴拨弦三两声，未成曲调先有情。弦弦掩抑声声思，似诉平生不得志。（不得志 一作：不得意）低眉信手续续弹，说尽心中无限事。轻拢慢捻抹复挑，初为《霓裳》后《六幺》（六幺 一作：绿腰）。大弦嘈嘈如急雨，小弦切切如私语。嘈嘈切切错杂弹，大珠小珠落玉盘。间关莺语花底滑，幽咽泉流冰下难。冰泉冷涩弦凝绝，凝绝不通声暂歇。&暂歇 一作：渐歇&别有幽愁暗恨生，此时无声胜有声。银瓶乍破水浆迸，铁骑突出刀枪鸣。曲终收拨当心画，四弦一声如裂帛。东船西舫悄无言，唯见江心秋月白。沉吟放拨插弦中，整顿衣裳起敛容。自言本是京城女，家在虾蟆陵下住。十三学得琵琶成，名属教坊第一部。曲罢曾教善才服，妆成每被秋娘妒。五陵年少争缠头，一曲红绡不知数。钿头银篦击节碎，血色罗裙翻酒污。&银篦 一作：云篦&今年欢笑复明年，秋月春风等闲度。弟走从军阿姨死，暮去朝来颜色故。门前冷落鞍马稀，老大嫁作商人妇。商人重利轻别离，前月浮梁买茶去。去来江口守空船，绕船月明江水寒。夜深忽梦少年事，梦啼妆泪红阑干。我闻琵琶已叹息，又闻此语重唧唧。同是天涯沦落人，相逢何必曾相识！我从去年辞帝京，谪居卧病浔阳城。浔阳地僻无音乐，终岁不闻丝竹声。住近湓江地低湿，黄芦苦竹绕宅生。其间旦暮闻何物？杜鹃啼血猿哀鸣。春江花朝秋月夜，往往取酒还独倾。岂无山歌与村笛？呕哑嘲哳难为听。今夜闻君琵琶语，如听仙乐耳暂明。莫辞更坐弹一曲，为君翻作《琵琶行》。感我此言良久立，却坐促弦弦转急。凄凄不似向前声，满座重闻皆掩泣。座中泣下谁最多？江州司马青衫湿。——唐代·白居易《琵琶行》
2  栖乌喜林曙，惊蓬伤岁阑。关河三尺雪，何处是天山。朔风无重衣，仆马饥且寒。惨戚别妻子，迟回出门难。男儿值休明，岂是长泥蟠。何者为木偶，何人侍金銮。郁郁守贫贱，悠悠亦无端。进不图功名，退不处岩峦。穷通在何日，光景如跳丸。富贵苦不早，令人摧心肝。誓期春之阳，一振摩霄翰。——唐代·陈陶《游子吟》
3  白发萧萧卧泽中，只凭天地鉴孤忠。厄穷苏武餐毡久，忧愤张巡嚼齿空。细雨春芜上林苑，颓垣夜月洛阳宫。壮心未与年俱老，死去犹能作鬼雄。镜里流年两鬓残，寸心自许尚如丹。衰迟罢试戎衣窄，悲愤犹争宝剑寒。远戍十年临的博，壮图万里战皋兰。关河自古无穷事，谁料如今袖手看。——宋代·陆游《书愤二首》
4  翻手作云覆手雨，纷纷轻薄何须数。君不见管鲍贫时交，此道今人弃如土。——唐代·杜甫《贫交行》
5  酌酒与君君自宽，人情翻覆似波澜。白首相知犹按剑，朱门先达笑弹冠。草色全经细雨湿，花枝欲动春风寒。世事浮云何足问，不如高卧且加餐。——唐代·王维《酌酒与裴迪》
6  并刀昨夜匣中鸣，燕赵悲歌最不平；易水潺湲云草碧，可怜无处送荆卿！——明代·陈子龙《渡易水》
7  遑遑三十载，书剑两无成。山水寻吴越，风尘厌洛京。扁舟泛湖海，长揖谢公卿。且乐杯中物，谁论世上名。——唐代·孟浩然《自洛之越》
8  意气骄满路，鞍马光照尘。借问何为者，人称是内臣。朱绂皆大夫，紫绶或将军。夸赴军中宴，走马去如云。尊罍溢九酝，水陆罗八珍。果擘洞庭橘，脍切天池鳞。食饱心自若，酒酣气益振。是岁江南旱，衢州人食人。——唐代·白居易《轻肥》
9  吾观非常者，碌碌在目前。君负鸿鹄志，蹉跎书剑年。 一闻边烽动，万里忽争先。余亦赴京国，何当献凯还。——唐代·孟浩然《送陈七赴西军》
10  策马自沙漠，长驱登塞垣。边城何萧条，白日黄云昏。一到征战处，每愁胡虏翻。岂无安边书，诸将已承恩。惆怅孙吴事，归来独闭门。——唐代·高适《蓟中作》
11  鸦翎羽箭山桑弓，仰天射落衔芦鸿。麻衣黑肥冲北风，带酒日晚歌田中。男儿屈穷心不穷，枯荣不等嗔天公。寒风又变为春柳，条条看即烟濛濛。——唐代·李贺《野歌》
12  自从别京华，我心乃萧索。十年守章句，万事空寥落。北上登蓟门，茫茫见沙漠。倚剑对风尘，慨然思卫霍。拂衣去燕赵，驱马怅不乐。天长沧洲路，日暮邯郸郭。酒肆或淹留，渔潭屡栖泊。独行备艰险，所见穷善恶。永愿拯刍荛，孰云干鼎镬。皇情念淳古，时俗何浮薄。理道资任贤，安人在求瘼。故交负灵奇，逸气抱謇谔。隐轸经济具，纵横建安作。才望忽先鸣，风期无宿诺。飘飖劳州县，迢递限言谑。东驰眇贝丘，西顾弥虢略。淇水徒自流，浮云不堪托。吾谋适可用，天路岂寥廓。不然买山田，一身与耕凿。且欲同鹪鹩，焉能志鸿鹄。——唐代·高适《淇上酬薛三据兼寄郭少府微》
13  弱冠弄柔翰，卓荦观群书。著论准《过秦》，作赋拟《子虚》。边城苦鸣镝，羽檄飞京都。虽非甲胄士，畴昔览《穰苴》。长啸激清风，志若无东吴。铅刀贵一割，梦想骋良图。左眄澄江湘，右盼定羌胡。功成不受爵，长揖归田庐。——魏晋·左思《咏史八首·其一》
14  新丰老翁八十八，头鬓眉须皆似雪。玄孙扶向店前行，左臂凭肩右臂折。问翁臂折来几年，兼问致折何因缘。翁云贯属新丰县，生逢圣代无征战。惯听梨园歌管声，不识旗枪与弓箭。无何天宝大征兵，户有三丁点一丁。点得驱将何处去，五月万里云南行。闻道云南有泸水，椒花落时瘴烟起。大军徒涉水如汤，未过十人二三死。村南村北哭声哀，儿别爷娘夫别妻。皆云前后征蛮者，千万人行无一回。是时翁年二十四，兵部牒中有名字。夜深不敢使人知，偷将大石捶折臂。张弓簸旗俱不堪，从兹始免征云南。骨碎筋伤非不苦，且图拣退归乡土。此臂折来六十年，一肢虽废一身全。至今风雨阴寒夜，直到天明痛不眠。痛不眠，终不悔，且喜老身今独在。不然当时泸水头，身死魂孤骨不收。应作云南望乡鬼，万人冢上哭呦呦。老人言，君听取。君不闻开元宰相宋开府，不赏边功防黩武。又不闻天宝宰相杨国忠，欲求恩幸立边功。边功未立生人怨，请问新丰折臂翁。——唐代·白居易《新丰折臂翁》
15  百感中来不自由，角声孤起夕阳楼。碧山终日思无尽，芳草何年恨即休？睫在眼前长不见，道非身外更何求。谁人得似张公子，千首诗轻万户侯。——唐代·杜牧《登池州九峰楼寄张祜》
16  云峰满目放春晴，历历银钩指下生。自恨罗衣掩诗句，举头空羡榜中名。——唐代·鱼玄机《游崇真观南楼睹新及第题名处》
17  驱马蓟门北，北风边马哀。苍茫远山口，豁达胡天开。五将已深入，前军止半回。谁怜不得意，长剑独归来。——唐代·高适《自蓟北归》
18  胡骄马惊沙尘起，胡雏饮马天津水。君为张掖近酒泉，我窜三色九千里。天地再新法令宽，夜郎迁客带霜寒。 西忆故人不可见，东风吹梦到长安。宁期此地忽相遇，惊喜茫如堕烟雾。玉箫金管喧四筵，苦心不得申长句。 昨日绣衣倾绿尊，病如桃李竟何言。昔骑天子大宛马，今乘款段诸侯门。赖遇南平豁方寸，复兼夫子持清论。 有似山开万里云，四望青天解人闷。人闷还心闷，苦辛长苦辛。愁来饮酒二千石，寒灰重暖生阳春。 山公醉后能骑马，别是风流贤主人。头陀云月多僧气，山水何曾称人意。不然鸣笳按鼓戏沧流，呼取江南女儿歌棹讴。我且为君槌碎黄鹤楼，君亦为吾倒却鹦鹉洲。赤壁争雄如梦里，且须歌舞宽离忧。——唐代·李白《江夏赠韦南陵冰》
19  宝剑千金买，平生未许人。怀君万里别，持赠结交亲。孤松宜晚岁，众木爱芳春。已矣将何道，无令白发新。——唐代·陈子昂《送东莱王学士无竞》
20  长歌破衣襟，短歌断白发。秦王不可见，旦夕成内热。渴饮壶中酒，饥拔陇头粟。凄凉四月阑，千里一时绿。夜峰何离离，明月落石底。徘徊沿石寻，照出高峰外。不得与之游，歌成鬓先改。——唐代·李贺《长歌续短歌》
21  圣达有去就，潜光愚其德。鱼与龙同池，龙去鱼不测。当时版筑辈，岂知傅说情。一朝和殷羹，光气为列星。伊尹生空桑，捐庖佐皇极。桐宫放太甲，摄政无愧色。三年帝道明，委质终辅翼。旷哉至人心，万古可为则。时命或大缪，仲尼将奈何。鸾凤忽覆巢，麒麟不来过。 龟山蔽鲁国，有斧且无柯。归来归去来，宵济越洪波。——唐代·李白《纪南陵题五松山》
22  庭前甘菊移时晚，青蕊重阳不堪摘。明日萧条醉尽醒，残花烂熳开何益？篱边野外多众芳，采撷细琐升中堂。念兹空长大枝叶，结根失所缠风霜。——唐代·杜甫《叹庭前甘菊花》
23  长卿怀茂陵，绿草垂石井。弹琴看文君，春风吹鬓影。梁王与武帝，弃之如断梗。惟留一简书，金泥泰山顶。日夕著书罢，惊霜落素丝。镜中聊自笑，讵是南山期。头上无幅巾，苦蘗已染衣。不见清溪鱼，饮水得自宜。——唐代·李贺《咏怀二首》
24  城头叠鼓声，城下暮江清。欲问渔阳掺，时无祢正平。——唐代·李商隐《听鼓》
25  十月河洲时，一看有归思。风飙生惨烈，雨雪暗天地。我辈今胡为？浩哉迷所至。缅怀当途者，济济居声位。邈然在云霄，宁肯更沦踬？周旋多燕乐，门馆列车骑。美人芙蓉姿，狭室兰麝气。金炉陈兽炭，谈笑正得意。岂论草泽中，有此枯槁士？我惭经济策，久欲甘弃置。君负纵横才，如何尚憔悴？长歌增郁怏，对酒不能醉。穷达自有时，夫子莫下泪。——唐代·高适《效古赠崔二》
26  黄昏封印点刑徒，愧负荆山入座隅。却羡卞和双刖足，一生无复没阶趋。——唐代·李商隐《任弘农尉献州刺史乞假还京》
27  荆蛮非我乡，何为久滞淫。方舟泝大江，日暮愁我心。山冈有余映，岩阿增重阴。狐狸驰赴穴，飞鸟翔故林。流波激清响，猴猿临岸吟。迅风拂裳袂，白露沾衣襟。独夜不能寐，摄衣起抚琴。丝桐感人情，为我发悲音。羁旅无终极，忧思壮难任。——魏晋·王粲《七哀诗三首·其二》
28  夜梦上河汉，星辰布其傍。位次稍能辩，罗列争光芒。自箕历牛女，与斗直相当。既悟到上天，百事应可详。其中有神官，张目如电光。玄衣乘苍虬，身佩水玉珰。丘蛇与穹鳖，盘结为纪纲。我心恐且怪，再拜忽祸殃。臣实居下土，不意涉此方。既得接威灵，敢问固不量。有牛岂不力，何惮使服箱。有女岂不工，何惮缝衣裳。有斗岂不柄，何惮挹酒浆。卷舌不得言，安用施穹苍。何彼东方箕，有恶务簸扬。唯识此五者，愿言无我忘。神官呼我前，告我无不臧。上天非汝知，何苦诘其常。岂惜尽告汝，於汝恐不庠。至如人间疑，汝敢问於王。扣头谢神官，臣言大为狂。骇汗忽尔觉，残灯荧空堂。——宋代·梅尧臣《梦登河汉》
29  寓居湘岸四无邻，世网难婴每自珍。莳药闲庭延国老，开樽虚室值贤人。泉回浅石依高柳，径转垂藤闲绿筠。 闻道偏为五禽戏，出门鸥鸟更相亲。——唐代·柳宗元《从崔中丞过卢少尹郊居》
30  谪弃殊隐沦，登陟非远郊。所怀缓伊郁，讵欲肩夷巢。高岩瞰清江，幽窟潜神蛟。开旷延阳景，回薄攒林梢。西亭构其巅，反宇临呀庨。背瞻星辰兴，下见云雨交。惜非吾乡土，得以荫菁茆。羁贯去江介，世仕尚函崤。故墅即沣川，数亩均肥硗。台馆集荒丘，池塘疏沈坳。会有圭组恋，遂贻山林嘲。薄躯信无庸，锁屑剧斗筲。囚居固其宜，厚羞久已包。庭除植蓬艾，隟牖悬蟏蛸。所赖山水客，扁舟柱长梢。挹流敌清觞，掇野代嘉肴。适道有高言，取乐非弦匏。逍遥屏幽昧，澹薄辞喧呶。晨鸡不余欺，风雨闻嘐嘐。再期永日闲，提挈移中庖。——唐代·柳宗元《游朝阳岩遂登西亭二十韵》
31  微官易得罪，谪去济川阴。执政方持法，明君照此心。闾阎河润上，井邑海云深。纵有归来日，各愁年鬓侵。——唐代·王维《初出济州别城中故人》
32  四郊飞雪暗云端，唯此宫中落旋干。绿树碧檐相掩映，无人知道外边寒。长生秘殿倚青苍，拟敌金庭不死乡。无奈逝川东去急，秦陵松柏满残阳。——唐代·吴融《华清宫二首》
33  天田不日降皇舆，留滞长沙岁又除。宣室无由问釐事，周南何处托成书。——唐代·柳宗元《闻籍田有感》
1  城里夕阳城外雪，相将十里异阴晴。也知造物曾何意，底事人心苦未平。柏府楼台衔倒影，茅茨松竹泻寒声。布衾莫谩愁僵卧，积素还多达曙明。——明代·王守仁《次韵陆佥宪元日春晴》
2  梅子青，梅子黄，菜肥麦熟养蚕忙。山僧过岭看茶老，村女当垆煮酒香。——明代·祝允明《首夏山中行吟》
3  池边新种七株梅，欲到花时点检来。莫怕长洲桃李妒，今年好为使君开。——唐代·白居易《酬刘和州戏赠》
4  湖阔兼云雾，楼孤属晚晴。礼加徐孺子，诗接谢宣城。雪岸丛梅发，春泥百草生。敢违渔父问，从此更南征。——唐代·杜甫《陪裴使君登岳阳楼》
5  秋蟾流异彩，斋洁上坛行。天近星辰大，山深世界清。 仙飙石上起，海日夜中明。何计长来此，闲眠过一生。——唐代·姚合《秋夜月中登天坛》
6  绝域阳关道，胡沙与塞尘。三春时有雁，万里少行人。苜蓿随天马，葡萄逐汉臣。当令外国惧，不敢觅和亲。——唐代·王维《送刘司直赴安西》
7  柳州柳刺史，种柳柳江边。谈笑为故事，推移成昔年。垂阴当覆地，耸干会参天。好作思人树，惭无惠化传。——唐代·柳宗元《种柳戏题》
8  迥野韶光早，晴川柳满堤。拂尘生嫩绿，披雪见柔荑。碧玉牙犹短，黄金缕未齐。腰肢弄寒吹，眉意入春闺。预恐狂夫折，迎牵逸客迷。新莺将出谷，应借一枝栖。——唐代·温庭筠《原隰荑绿柳》
9  生死悠悠尔，一气聚散之。偶来纷喜怒，奄忽已复辞。为役孰贱辱？为贵非神奇。一朝纩息定，枯朽无妍蚩。生平勤皂枥，锉秣不告疲。既死给槥椟，葬之东山基。奈何值崩湍，荡析临路垂。髐然暴百骸，散乱不复支。从者幸告余，眷之涓然悲。猫虎获迎祭，犬马有盖帷。伫立唁尔魂，岂复识此为？畚锸载埋瘗，沟渎护其危。我心得所安，不谓尔有知。掩骼著春令，兹焉值其时。及物非吾事，聊且顾尔私。——唐代·柳宗元《掩役夫张进骸》
1  圣代无隐者，英灵尽来归。遂令东山客，不得顾采薇。既至金门远，孰云吾道非。江淮度寒食，京洛缝春衣。置酒长安道，同心与我违。行当浮桂棹，未几拂荆扉。远树带行客，孤城当落晖。吾谋适不用，勿谓知音稀。——唐代·王维《送綦毋潜落第还乡》
2  其一步登北邙阪，遥望洛阳山。洛阳何寂寞，宫室尽烧焚。垣墙皆顿擗，荆棘上参天。不见旧耆老，但睹新少年。侧足无行径，荒畴不复田。游子久不归，不识陌与阡。中野何萧条，千里无人烟。念我平常居，气结不能言。其二清时难屡得，嘉会不可常。天地无终极，人命若朝霜。愿得展嬿婉，我友之朔方。亲昵并集送，置酒此河阳。中馈岂独薄？宾饮不尽觞。爱至望苦深，岂不愧中肠？山川阻且远，别促会日长。愿为比翼鸟，施翮起高翔。——魏晋·曹植《送应氏二首》
1  男儿事长征，少小幽燕客。赌胜马蹄下，由来轻七尺。杀人莫敢前，须如猬毛磔。黄云陇底白云飞，未得报恩不能归。辽东小妇年十五，惯弹琵琶解歌舞。今为羌笛出塞声，使我三军泪如雨。——唐代·李颀《古意》
1  门有万里客，问君何乡人。褰裳起从之，果得心所亲。挽裳对我泣，太息前自陈。本是朔方士，今为吴越民。行行将复行，去去适西秦。——魏晋·曹植《门有万里客行》
1  唧唧复唧唧，木兰当户织。不闻机杼声，惟闻女叹息。&惟闻 通：唯&问女何所思，问女何所忆。女亦无所思，女亦无所忆。昨夜见军帖，可汗大点兵，军书十二卷，卷卷有爷名。阿爷无大儿，木兰无长兄，愿为市鞍马，从此替爷征。&惟闻 通：唯&东市买骏马，西市买鞍鞯，南市买辔头，北市买长鞭。旦辞爷娘去，暮宿黄河边，不闻爷娘唤女声，但闻黄河流水鸣溅溅。旦辞黄河去，暮至黑山头，不闻爷娘唤女声，但闻燕山胡骑鸣啾啾。万里赴戎机，关山度若飞。朔气传金柝，寒光照铁衣。将军百战死，壮士十年归。归来见天子，天子坐明堂。策勋十二转，赏赐百千强。可汗问所欲，木兰不用尚书郎，愿驰千里足，送儿还故乡。&一作：愿借明驼千里足&爷娘闻女来，出郭相扶将；阿姊闻妹来，当户理红妆；小弟闻姊来，磨刀霍霍向猪羊。开我东阁门，坐我西阁床，脱我战时袍，著我旧时裳。当窗理云鬓，对镜帖花黄。出门看火伴，火伴皆惊忙：同行十二年，不知木兰是女郎。（帖 通：贴；惊忙 一作：惶；惶 火伴 通：伙）雄兔脚扑朔，雌兔眼迷离；双兔傍地走，安能辨我是雄雌？——南北朝·佚名《木兰诗》
2  国破山河在，城春草木深。感时花溅泪，恨别鸟惊心。烽火连三月，家书抵万金。白头搔更短，浑欲不胜簪。——唐代·杜甫《春望》
3  葡萄美酒夜光杯，欲饮琵琶马上催。醉卧沙场君莫笑，古来征战几人回？——唐代·王翰《凉州词二首·其一》
4  暮投石壕村，有吏夜捉人。老翁逾墙走，老妇出门看。吏呼一何怒，妇啼一何苦。听妇前致词，三男邺城戍。一男附书至，二男新战死。存者且偷生，死者长已矣。室中更无人，惟有乳下孙。有孙母未去，出入无完裙。老妪力虽衰，请从吏夜归。急应河阳役，犹得备晨炊。夜久语声绝，如闻泣幽咽。天明登前途，独与老翁别。——唐代·杜甫《石壕吏》
5  秦时明月汉时关，万里长征人未还。但使龙城飞将在，不教胡马度阴山。——唐代·王昌龄《出塞二首·其一》
6  黑云压城城欲摧，甲光向日金鳞开。&向日 一作：向月&角声满天秋色里，塞上燕脂凝夜紫。&塞上 一作：塞土&半卷红旗临易水，霜重鼓寒声不起。报君黄金台上意，提携玉龙为君死！——唐代·李贺《雁门太守行》
7  采薇采薇，薇亦作止。曰归曰归，岁亦莫止。 靡室靡家，猃狁之故。不遑启居，猃狁之故。采薇采薇，薇亦柔止。曰归曰归，心亦忧止。 忧心烈烈，载饥载渴。我戍未定，靡使归聘。采薇采薇，薇亦刚止。曰归曰归，岁亦阳止。 王事靡盬，不遑启处。忧心孔疚，我行不来！彼尔维何？维常之华。彼路斯何？君子之车。 戎车既驾，四牡业业。岂敢定居？一月三捷。驾彼四牡，四牡骙骙。君子所依，小人所腓。 四牡翼翼，象弭鱼服。岂不日戒？猃狁孔棘！昔我往矣，杨柳依依。今我来思，雨雪霏霏。 行道迟迟，载渴载饥。我心伤悲，莫知我哀！——先秦·佚名《采薇》
8  折戟沉沙铁未销，自将磨洗认前朝。东风不与周郎便，铜雀春深锁二乔。——唐代·杜牧《赤壁》
9  百战沙场碎铁衣，城南已合数重围。 突营射杀呼延将，独领残兵千骑归。——唐代·李白《从军行·其二》
10  青海长云暗雪山，孤城遥望玉门关。黄沙百战穿金甲，不破楼兰终不还。——唐代·王昌龄《从军行七首·其四》
11  烽火照西京，心中自不平。牙璋辞凤阙，铁骑绕龙城。雪暗凋旗画，风多杂鼓声。宁为百夫长，胜作一书生。——唐代·杨炯《从军行》
12  击鼓其镗，踊跃用兵。土国城漕，我独南行。从孙子仲，平陈与宋。不我以归，忧心有忡。爰居爰处？爰丧其马？于以求之？于林之下。死生契阔，与子成说。执子之手，与子偕老。于嗟阔兮，不我活兮。于嗟洵兮，不我信兮。——先秦·佚名《击鼓》
13  秦时明月汉时关，万里长征人未还。但使龙城飞将在，不教胡马度阴山。骝马新跨白玉鞍，战罢沙场月色寒。城头铁鼓声犹振，匣里金刀血未干。——唐代·王昌龄《出塞二首》
14  月黑雁飞高，单于夜遁逃。欲将轻骑逐，大雪满弓刀。——唐代·卢纶《和张仆射塞下曲·其三》
15  大漠沙如雪，燕山月似钩。何当金络脑，快走踏清秋。——唐代·李贺《马诗二十三首·其五》
16  车辚辚，马萧萧，行人弓箭各在腰。耶娘妻子走相送，尘埃不见咸阳桥。牵衣顿足拦道哭，哭声直上干云霄。道旁过者问行人，行人但云点行频。或从十五北防河，便至四十西营田。去时里正与裹头，归来头白还戍边。边庭流血成海水，武皇开边意未已。君不闻汉家山东二百州，千村万落生荆杞。纵有健妇把锄犁，禾生陇亩无东西。况复秦兵耐苦战，被驱不异犬与鸡。长者虽有问，役夫敢申恨？且如今年冬，未休关西卒。县官急索租，租税从何出？信知生男恶，反是生女好。生女犹得嫁比邻，生男埋没随百草。君不见，青海头，古来白骨无人收。新鬼烦冤旧鬼哭，天阴雨湿声啾啾！——唐代·杜甫《兵车行》
17  回乐峰前沙似雪，受降城外月如霜。&回乐峰 一作：回乐烽）不知何处吹芦管，一夜征人尽望乡。——唐代·李益《夜上受降城闻笛》
18  关东有义士，兴兵讨群凶。初期会盟津，乃心在咸阳。军合力不齐，踌躇而雁行。势利使人争，嗣还自相戕。淮南弟称号，刻玺于北方。铠甲生虮虱，万姓以死亡。白骨露於野，千里无鸡鸣。生民百遗一，念之断人肠。——两汉·曹操《蒿里行》
19  挽弓当挽强，用箭当用长。射人先射马，擒贼先擒王。杀人亦有限，列国自有疆。苟能制侵陵，岂在多杀伤。——唐代·杜甫《前出塞九首·其六》
20  新丰美酒斗十千，咸阳游侠多少年。相逢意气为君饮，系马高楼垂柳边。出身仕汉羽林郎，初随骠骑战渔阳。孰知不向边庭苦，纵死犹闻侠骨香。一身能擘两雕弧，虏骑千重只似无。偏坐金鞍调白羽，纷纷射杀五单于。汉家君臣欢宴终，高议云台论战功。天子临轩赐侯印，将军佩出明光宫。——唐代·王维《少年行四首》
21  誓扫匈奴不顾身，五千貂锦丧胡尘。可怜无定河边骨，犹是春闺梦里人！——唐代·陈陶《陇西行四首·其二》
22  开元二十六年，客有从御史大夫张公出塞而还者；作《燕歌行》以示适，感征戍之事，因而和焉。汉家烟尘在东北，汉将辞家破残贼。男儿本自重横行，天子非常赐颜色。摐金伐鼓下榆关，旌旆逶迤碣石间。校尉羽书飞瀚海，单于猎火照狼山。山川萧条极边土，胡骑凭陵杂风雨。战士军前半死生，美人帐下犹歌舞。大漠穷秋塞草腓，孤城落日斗兵稀。身当恩遇常轻敌，力尽关山未解围。&常轻敌 一作：恒轻敌&铁衣远戍辛勤久，玉箸应啼别离后。少妇城南欲断肠，征人蓟北空回首。边庭飘飖那可度，绝域苍茫更何有。&飘飖 一作：飘飘&杀气三时作阵云，寒声一夜传刁斗。相看白刃血纷纷，死节从来岂顾勋。君不见沙场征战苦，至今犹忆李将军。开元二十六年，客有从御史大夫张公出塞而还者；作《燕歌行》以示适，感征戍之事，因而和焉。汉家烟尘在东北，汉将辞家破残贼。男儿本自重横行，天子非常赐颜色。摐金伐鼓下榆关，旌旆逶迤碣石间。校尉羽书飞瀚海，单于猎火照狼山。山川萧条极边土，胡骑凭陵杂风雨。战士军前半死生，美人帐下犹歌舞。大漠穷秋塞草腓，孤城落日斗兵稀。身当恩遇常轻敌，力尽关山未解围。&常轻敌 一作：恒轻敌&铁衣远戍辛勤久，玉箸应啼别离后。少妇城南欲断肠，征人蓟北空回首。边庭飘飖那可度，绝域苍茫更何有。&飘飖 一作：飘飘&杀气三时作阵云，寒声一夜传刁斗。相看白刃血纷纷，死节从来岂顾勋。君不见沙场征战苦，至今犹忆李将军。——唐代·高适《燕歌行》
23  浑成紫檀金屑文，作得琵琶声入云。 胡地迢迢三万里，那堪马上送明君。 异方之乐令人悲，羌笛胡笳不用吹。 坐看今夜关山月，思杀边城游侠儿。——唐代·孟浩然《凉州词》
24  泽国江山入战图，生民何计乐樵苏。 凭君莫话封侯事，一将功成万骨枯。 传闻一战百神愁，两岸强兵过未休。 谁道沧江总无事，近来长共血争流。——唐代·曹松《己亥岁二首·僖宗广明元年》
25  南北驱驰报主情，江花边草笑平生。一年三百六十日，多是横戈马上行。——明代·戚继光《马上作》
26  夜战桑乾北，秦兵半不归。朝来有乡信，犹自寄寒衣。——唐代·许浑《塞下曲》
27  大将军出战，白日暗榆关。三面黄金甲，单于破胆还。——唐代·王昌龄《从军行二首·其一》
28  君子于役，不知其期，曷至哉？鸡栖于埘，日之夕矣，羊牛下来。君子于役，如之何勿思！君子于役，不日不月，曷其有佸？鸡栖于桀，日之夕矣，羊牛下括。君子于役，苟无饥渴！——先秦·佚名《君子于役》
29  十五从军征，八十始得归。道逢乡里人，家中有阿谁？遥看是君家，松柏冢累累。兔从狗窦入，雉从梁上飞。中庭生旅谷，井上生旅葵。舂谷持作饭，采葵持作羹。羹饭一时熟，不知贻阿谁？出门东向望，泪落沾我衣。——两汉·佚名《十五从军行》
30  白发将军亦壮哉，西京昨夜捷书来。胡儿敢作千年计，天意宁知一日回。列圣仁恩深雨露，中兴赦令疾风雷。悬知寒食朝陵使，驿路梨花处处开。——宋代·陆游《闻武均州报已复西京》
31  岁暮阴阳催短景，天涯霜雪霁寒宵。五更鼓角声悲壮，三峡星河影动摇。野哭几家闻战伐，夷歌数处起渔樵。卧龙跃马终黄土，人事依依漫寂寥。&版本一&岁暮阴阳催短景，天涯霜雪霁寒宵。五更鼓角声悲壮，三峡星河影动摇。野哭千家闻战伐，夷歌数处起渔樵。卧龙跃马终黄土，人事音书漫寂寥。&版本二&——唐代·杜甫《阁夜》
32  十里一走马，五里一扬鞭。都护军书至，匈奴围酒泉。关山正飞雪，烽火断无烟。——唐代·王维《陇西行》
33  兔丝附蓬麻，引蔓故不长。嫁女与征夫，不如弃路旁。结发为君妻，席不暖君床。暮婚晨告别，无乃太匆忙。君行虽不远，守边赴河阳。妾身未分明，何以拜姑嫜？父母养我时，日夜令我藏。生女有所归，鸡狗亦得将。君今往死地，沉痛迫中肠。誓欲随君去，形势反苍黄。勿为新婚念，努力事戎行。妇人在军中，兵气恐不扬。自嗟贫家女，久致罗襦裳。罗襦不复施，对君洗红妆。仰视百鸟飞，大小必双翔。人事多错迕，与君永相望。——唐代·杜甫《新婚别》
34  士卒何草草，筑城潼关道。大城铁不如，小城万丈余。借问潼关吏：修关还备胡？要我下马行，为我指山隅：连云列战格，飞鸟不能逾。胡来但自守，岂复忧西都。丈人视要处，窄狭容单车。艰难奋长戟，万古用一夫。哀哉桃林战，百万化为鱼。请嘱防关将，慎勿学哥舒！——唐代·杜甫《潼关吏》
35  四郊未宁静，垂老不得安。子孙阵亡尽，焉用身独完。 投杖出门去，同行为辛酸。幸有牙齿存，所悲骨髓干。 男儿既介胄，长揖别上官。老妻卧路啼，岁暮衣裳单。 孰知是死别，且复伤其寒。此去必不归，还闻劝加餐。 土门壁甚坚，杏园度亦难。势异邺城下，纵死时犹宽。 人生有离合，岂择衰老端。忆昔少壮日，迟回竟长叹。 万国尽征戍，烽火被冈峦。积尸草木腥，流血川原丹。 何乡为乐土，安敢尚盘桓。弃绝蓬室居，塌然摧肺肝。——唐代·杜甫《垂老别》
36  寂寞天宝后，园庐但蒿藜。我里百余家，世乱各东西。存者无消息，死者为尘泥。贱子因阵败，归来寻旧蹊。久行见空巷，日瘦气惨凄，但对狐与狸，竖毛怒我啼。四邻何所有，一二老寡妻。宿鸟恋本枝，安辞且穷栖。方春独荷锄，日暮还灌畦。县吏知我至，召令习鼓鞞。虽从本州役，内顾无所携。近行止一身，远去终转迷。家乡既荡尽，远近理亦齐。永痛长病母，五年委沟溪。生我不得力，终身两酸嘶。人生无家别，何以为蒸黎。——唐代·杜甫《无家别》
37  客行新安道，喧呼闻点兵。借问新安吏：“县小更无丁？”“府帖昨夜下，次选中男行。”“中男绝短小，何以守王城？”肥男有母送，瘦男独伶俜。白水暮东流，青山犹哭声。“莫自使眼枯，收汝泪纵横。眼枯即见骨，天地终无情！我军取相州，日夕望其平。岂意贼难料，归军星散营。就粮近故垒，练卒依旧京。掘壕不到水，牧马役亦轻。况乃王师顺，抚养甚分明。送行勿泣血，仆射如父兄。”——唐代·杜甫《新安吏》
38  塞外悲风切，交河冰已结。瀚海百重波，阴山千里雪。 迥戍危烽火，层峦引高节。悠悠卷旆旌，饮马出长城。 寒沙连骑迹，朔吹断边声。胡尘清玉塞，羌笛韵金钲。 绝漠干戈戢，车徒振原隰。都尉反龙堆，将军旋马邑。 扬麾氛雾静，纪石功名立。荒裔一戎衣，灵台凯歌入。——唐代·李世民《饮马长城窟行》
39  城外萧萧北风起，城上健儿吹落耳。将军玉帐貂鼠衣，手持酒杯看雪飞。——明代·刘基《北风行》
40  十年驱驰海色寒，孤臣于此望宸銮。繁霜尽是心头血，洒向千峰秋叶丹。——明代·戚继光《望阙台》
41  饮马渡秋水，水寒风似刀。平沙日未没，黯黯见临洮。昔日长城战，咸言意气高。黄尘足今古，白骨乱蓬蒿。——唐代·王昌龄《塞下曲》
42  岁暮远为客，边隅还用兵。烟尘犯雪岭，鼓角动江城。天地日流血，朝廷谁请缨？济时敢爱死？寂寞壮心惊！——唐代·杜甫《岁暮》
43  金带连环束战袍，马头冲雪度临洮。 卷旗夜劫单于帐，乱斫胡儿缺宝刀。——唐代·马戴《出塞词》
44  严风吹霜海草凋，筋干精坚胡马骄。汉家战士三十万，将军兼领霍嫖姚。流星白羽腰间插，剑花秋莲光出匣。天兵照雪下玉关，虏箭如沙射金甲。云龙风虎尽交回，太白入月敌可摧。敌可摧，旄头灭，履胡之肠涉胡血。悬胡青天上，埋胡紫塞傍。胡无人，汉道昌。陛下之寿三千霜。但歌大风云飞扬，安得猛士兮守四方。——唐代·李白《胡无人》
45  清人在彭，驷介旁旁。二矛重英，河上乎翱翔。清人在消，驷介麃麃。二矛重乔，河上乎逍遥。清人在轴，驷介陶陶。左旋右抽，中军作好。——先秦·佚名《清人》
46  辽东海北翦长鲸，风云万里清。方当销锋散马牛，旋师宴镐京。前歌后舞振军威，饮至解戎衣。判不徒行万里去，空道五原归。秉旄仗节定辽东，俘馘变夷风。清歌凯捷九都水，归宴洛阳宫。策功行赏不淹留，全军藉智谋。讵似南宫复道上，先封雍齿侯。——隋代·杨广《纪辽东二首》
47  戚戚去故里，悠悠赴交河。公家有程期，亡命婴祸罗。君已富土境，开边一何多。弃绝父母恩，吞声行负戈。出门日已远，不受徒旅欺。骨肉恩岂断，男儿死无时。走马脱辔头，手中挑青丝。捷下万仞冈，俯身试搴旗。磨刀呜咽水，水赤刃伤手。欲轻肠断声，心绪乱已久。丈夫誓许国，愤惋复何有！功名图麒麟，战骨当速朽。送徒既有长，远戍亦有身。生死向前去，不劳吏怒嗔。路逢相识人，附书与六亲。哀哉两决绝，不复同苦辛。迢迢万里余，领我赴三军。军中异苦乐，主将宁尽闻。隔河见胡骑，倏忽数百群。我始为奴仆，几时树功勋。挽弓当挽强，用箭当用长。射人先射马，擒贼先擒王。杀人亦有限，列国自有疆。苟能制侵陵，岂在多杀伤。驱马天雨雪，军行入高山。径危抱寒石，指落层冰间。已去汉月远，何时筑城还。浮云暮南征，可望不可攀。单于寇我垒，百里风尘昏。雄剑四五动，彼军为我奔。掳其名王归，系颈授辕门。潜身备行列，一胜何足论。从军十年余，能无分寸功。众人贵苟得，欲语羞雷同。中原有斗争，况在狄与戎。丈夫四方志，安可辞固穷。——唐代·杜甫《前出塞九首》
48  我出我车，于彼牧矣。自天子所，谓我来矣。召彼仆夫，谓之载矣。王事多难，维其棘矣。我出我车，于彼郊矣。设此旐矣，建彼旄矣。彼旟旐斯，胡不旆旆？忧心悄悄，仆夫况瘁。王命南仲，往城于方。出车彭彭，旂旐央央。天子命我，城彼朔方。赫赫南仲，玁狁于襄。昔我往矣，黍稷方华。今我来思，雨雪载途。王事多难，不遑启居。岂不怀归？畏此简书。喓喓草虫，趯趯阜螽。未见君子，忧心忡忡。既见君子，我心则降。赫赫南仲，薄伐西戎。春日迟迟，卉木萋萋。仓庚喈喈，采蘩祁祁。执讯获丑，薄言还归。赫赫南仲，玁狁于夷。——先秦·佚名《出车》
49  去年战，桑干源，今年战，葱河道。洗兵条支海上波，放马天山雪中草。万里长征战，三军尽衰老。匈奴以杀戮为耕作，古来唯见白骨黄沙田。秦家筑城避胡处，汉家还有烽火燃。烽火燃不息，征战无已时。野战格斗死，败马号鸣向天悲。乌鸢啄人肠，衔飞上挂枯树枝。士卒涂草莽，将军空尔为。乃知兵者是凶器，圣人不得已而用之。——唐代·李白《战城南》
50  六月栖栖，戎车既饬。四牡骙骙，载是常服。玁狁孔炽，我是用急。王于出征，以匡王国。比物四骊，闲之维则。维此六月，既成我服。我服既成，于三十里。王于出征，以佐天子。四牡修广，其大有颙。薄伐玁狁，以奏肤公。有严有翼，共武之服。共武之服，以定王国。玁狁匪茹，整居焦获。侵镐及方，至于泾阳。织文鸟章，白旆央央。元戎十乘，以先启行。戎车既安，如轾如轩。四牡既佶，既佶且闲。薄伐玁狁，至于大原。文武吉甫，万邦为宪。吉甫燕喜，既多受祉。来归自镐，我行永久。饮御诸友，炰鳖脍鲤。侯谁在矣？张仲孝友。——先秦·佚名《六月》
51  战城南，死郭北，野死不葬乌可食。为我谓乌：且为客豪！野死谅不葬，腐肉安能去子逃？水深激激，蒲苇冥冥；枭骑战斗死，驽马徘徊鸣。梁筑室，何以南？何以北？禾黍不获君何食？愿为忠臣安可得？思子良臣，良臣诚可思：朝行出攻，暮不夜归！——两汉·佚名《战城南》
52  上马带吴钩，翩翩度陇头。小来思报国，不是爱封侯。万里乡为梦，三边月作愁。早须清黠虏，无事莫经秋。——唐代·岑参《送人赴安西》
53  永王正月东出师，天子遥分龙虎旗。楼船一举风波静，江汉翻为燕鹜池。三川北虏乱如麻，四海南奔似永嘉。但用东山谢安石，为君谈笑净胡沙。雷鼓嘈嘈喧武昌，云旗猎猎过寻阳。秋毫不犯三吴悦，春日遥看五色光。龙盘虎踞帝王州，帝子金陵访故丘。春风试暖昭阳殿，明月还过鳷鹊楼。二帝巡游俱未回，五陵松柏使人哀。诸侯不救河南地，更喜贤王远道来。丹阳北固是吴关，画出楼台云水间。千岩烽火连沧海，两岸旌旗绕碧山。王出三江按五湖，楼船跨海次扬都。战舰森森罗虎士，征帆一一引龙驹。长风挂席势难回，海动山倾古月摧。君看帝子浮江日，何似龙骧出峡来。祖龙浮海不成桥，汉武寻阳空射蛟。我王楼舰轻秦汉，却似文皇欲渡辽。帝宠贤王入楚关，扫清江汉始应还。初从云梦开朱邸，更取金陵作小山。试借君王玉马鞭，指挥戎虏坐琼筵。南风一扫胡尘静，西入长安到日边。——唐代·李白《永王东巡歌十一首》
54  小桃无主自开花，烟草茫茫带晚鸦。几处败垣围故井，向来一一是人家。——宋代·戴复古《淮村兵后》
55  天山雪后海风寒，横笛偏吹行路难。碛里征人三十万，一时回首月中看。——唐代·李益《从军北征》
56  云开远见汉阳城，犹是孤帆一日程。估客昼眠知浪静，舟人夜语觉潮生。三湘愁鬓逢秋色，万里归心对月明。旧业已随征战尽，更堪江上鼓鼙声。——唐代·卢纶《晚次鄂州》
57  闻道黄龙戍，频年不解兵。可怜闺里月，长在汉家营。少妇今春意，良人昨夜情。谁能将旗鼓，一为取龙城。——唐代·沈佺期《杂诗三首·其三》
58  孟冬十郡良家子，血作陈陶泽中水。野旷天清无战声，四万义军同日死。群胡归来血洗箭，仍唱胡歌饮都市。都人回面向北啼，日夜更望官军至。——唐代·杜甫《悲陈陶》
59  北归至凤翔，墨制放往鄜州作。皇帝二载秋，闰八月初吉。杜子将北征，苍茫问家室。维时遭艰虞，朝野少暇日。顾惭恩私被，诏许归蓬荜。拜辞诣阙下，怵惕久未出。虽乏谏诤姿，恐君有遗失。君诚中兴主，经纬固密勿。东胡反未已，臣甫愤所切。挥涕恋行在，道途犹恍惚。乾坤含疮痍，忧虞何时毕。靡靡逾阡陌，人烟眇萧瑟。所遇多被伤，呻吟更流血。回首凤翔县，旌旗晚明灭。前登寒山重，屡得饮马窟。邠郊入地底，泾水中荡潏。猛虎立我前，苍崖吼时裂。菊垂今秋花，石戴古车辙。青云动高兴，幽事亦可悦。山果多琐细，罗生杂橡栗。或红如丹砂，或黑如点漆。雨露之所濡，甘苦齐结实。缅思桃源内，益叹身世拙。坡陀望鄜畤，岩谷互出没。我行已水滨，我仆犹木末。鸱鸟鸣黄桑，野鼠拱乱穴。夜深经战场，寒月照白骨。潼关百万师，往者散何卒。遂令半秦民，残害为异物。况我堕胡尘，及归尽华发。经年至茅屋，妻子衣百结。恸哭松声回，悲泉共幽咽。平生所娇儿，颜色白胜雪。见耶背面啼，垢腻脚不袜。床前两小女，补绽才过膝。海图坼波涛，旧绣移曲折。天吴及紫凤，颠倒在裋褐。老夫情怀恶，呕泄卧数日。那无囊中帛，救汝寒凛栗。粉黛亦解苞，衾裯稍罗列。瘦妻面复光，痴女头自栉。学母无不为，晓妆随手抹。移时施朱铅，狼藉画眉阔。生还对童稚，似欲忘饥渴。问事竞挽须，谁能即嗔喝。翻思在贼愁，甘受杂乱聒。新归且慰意，生理焉能说。至尊尚蒙尘，几日休练卒。仰观天色改，坐觉祆气豁。阴风西北来，惨澹随回鹘。其王愿助顺，其俗善驰突。送兵五千人，驱马一万匹。此辈少为贵，四方服勇决。所用皆鹰腾，破敌过箭疾。圣心颇虚伫，时议气欲夺。伊洛指掌收，西京不足拔。官军请深入，蓄锐何俱发。此举开青徐，旋瞻略恒碣。昊天积霜露，正气有肃杀。祸转亡胡岁，势成擒胡月。胡命其能久，皇纲未宜绝。忆昨狼狈初，事与古先别。奸臣竟菹醢，同恶随荡析。不闻夏殷衰，中自诛褒妲。周汉获再兴，宣光果明哲。桓桓陈将军，仗钺奋忠烈。微尔人尽非，于今国犹活。凄凉大同殿，寂寞白兽闼。都人望翠华，佳气向金阙。园陵固有神，扫洒数不缺。煌煌太宗业，树立甚宏达。——唐代·杜甫《北征》
60  小戎俴收，五楘梁辀。游环胁驱，阴靷鋈续。文茵畅毂，驾我骐馵。言念君子，温其如玉。在其板屋，乱我心曲。四牡孔阜，六辔在手。骐骝是中，騧骊是骖。龙盾之合，鋈以觼軜。言念君子，温其在邑。方何为期？胡然我念之。俴驷孔群，厹矛鋈錞。蒙伐有苑，虎韔镂膺。交韔二弓，竹闭绲滕。言念君子，载寝载兴。厌厌良人，秩秩德音。——先秦·佚名《小戎》
61  轮台城头夜吹角，轮台城北旄头落。羽书昨夜过渠黎，单于已在金山西。戍楼西望烟尘黑，汉军屯在轮台北。上将拥旄西出征，平明吹笛大军行。四边伐鼓雪海涌，三军大呼阴山动。虏塞兵气连云屯，战场白骨缠草根。剑河风急雪片阔，沙口石冻马蹄脱。亚相勤王甘苦辛，誓将报主静边尘。古来青史谁不见，今见功名胜古人。——唐代·岑参《轮台歌奉送封大夫出师西征》
62  行多有病住无粮，万里还乡未到乡。蓬鬓哀吟长城下，不堪秋气入金疮。——唐代·卢纶《逢病军人》
63  从军玉门道，逐虏金微山。笛奏梅花曲，刀开明月环。鼓声鸣海上，兵气拥云间。愿斩单于首，长驱静铁关。——唐代·李白《从军行》
64  汉主东封报太平，无人金阙议边兵。纵饶夺得林胡塞，碛地桑麻种不生。誓扫匈奴不顾身，五千貂锦丧胡尘。可怜无定河边骨，犹是春闺梦里人。陇戍三看塞草青，楼烦新替护羌兵。同来死者伤离别，一夜孤魂哭旧营。黠虏生擒未有涯，黑山营阵识龙蛇。自从贵主和亲后，一半胡风似汉家。——唐代·陈陶《陇西行四首》
65  何草不黄？何日不行？何人不将？经营四方。何草不玄？何人不矜？哀我征夫，独为匪民。匪兕匪虎，率彼旷野。哀我征夫，朝夕不暇。有芃者狐，率彼幽草。有栈之车，行彼周道。——先秦·佚名《何草不黄》
66  结束浮云骏，翩翩出从戎。且凭天子怒，复倚将军雄。 万鼓雷殷地，千旗火生风。日轮驻霜戈，月魄悬雕弓。 青海阵云匝，黑山兵气冲。战酣太白高，战罢旄头空。 万里不惜死，一朝得成功。画图麒麟阁，入朝明光宫。 大笑向文士，一经何足穷。古人昧此道，往往成老翁。——唐代·高适《塞下曲》
67  男儿事长征，少小幽燕客。赌胜马蹄下，由来轻七尺。杀人莫敢前，须如猬毛磔。黄云陇底白云飞，未得报恩不能归。辽东小妇年十五，惯弹琵琶解歌舞。今为羌笛出塞声，使我三军泪如雨。——唐代·李颀《古意》
68  有饛簋飧，有捄棘匕。周道如砥，其直如矢。君子所履，小人所视。眷言顾之，潸焉出涕。小东大东，杼柚其空。纠纠葛屦，可以履霜。佻佻公子，行彼周行。既往既来，使我心疚。有冽氿泉，无浸获薪。契契寤叹，哀我惮人。薪是获薪，尚可载也。哀我惮人，亦可息也。东人之子，职劳不来。西人之子，粲粲衣服。舟人之子，熊罴是裘。私人之子，百僚是试。或以其酒，不以其浆。鞙鞙佩璲，不以其长。维天有汉，监亦有光。跂彼织女，终日七襄。虽则七襄，不成报章。睆彼牵牛，不以服箱。东有启明，西有长庚。有捄天毕，载施之行。维南有箕，不可以簸扬。维北有斗，不可以挹酒浆。维南有箕，载翕其舌。维北有斗，西柄之揭。——先秦·佚名《大东》
69  大将南征胆气豪，腰横秋水雁翎刀。风吹鼍鼓山河动，电闪旌旗日月高。天上麒麟原有种，穴中蝼蚁岂能逃。太平待诏归来日，朕与先生解战袍。——明代·朱厚熜《送毛伯温》
70  赫赫明明。王命卿士，南仲大祖，大师皇父。整我六师，以脩我戎。既敬既戒，惠此南国。王谓尹氏，命程伯休父，左右陈行。戒我师旅，率彼淮浦，省此徐土。不留不处，三事就绪。赫赫业业，有严天子。王舒保作，匪绍匪游。徐方绎骚，震惊徐方。如雷如霆，徐方震惊。王奋厥武，如震如怒。进厥虎臣，阚如虓虎。铺敦淮濆，仍执丑虏。截彼淮浦，王师之所。王旅啴啴，如飞如翰。如江如汉，如山之苞。如川之流，绵绵翼翼。不测不克，濯征徐国。王犹允塞，徐方既来。徐方既同，天子之功。四方既平，徐方来庭。徐方不回，王曰还归。——先秦·佚名《大雅·常武》
71  将军出紫塞，冒顿在乌贪。笳喧雁门北，阵翼龙城南。雕弓夜宛转，铁骑晓参驔。应须驻白日，为待战方酣。——唐代·卢照邻《战城南》
72  少年随将讨河湟，头白时清返故乡。 十万汉军零落尽，独吹边曲向残阳。——唐代·张乔《河湟旧卒》
73  渐渐之石，维其高矣。山川悠远，维其劳矣。武人东征，不皇朝矣。渐渐之石，维其卒矣。山川悠远，曷其没矣？武人东征，不皇出矣。有豕白蹢，烝涉波矣。月离于毕，俾滂沱矣。武人东征，不皇他矣。——先秦·佚名《渐渐之石》
74  边城使心悲，昔吾亲更之。冰雪截肌肤，风飘无止期。百里不见人，草木谁当迟。登城望亭燧，翩翩飞戍旗。行者不顾反，出门与家辞。子弟多俘虏，哭泣无已时。天下尽乐土，何为久留兹。蓼虫不知辛，去来勿与谘。——魏晋·王粲《七哀诗三首·其三》
75  将军发白马，旌节度黄河。箫鼓聒川岳，沧溟涌涛波。武安有振瓦，易水无寒歌。铁骑若雪山，饮流涸滹沱。扬兵猎月窟，转战略朝那。倚剑登燕然，边烽列嵯峨。萧条万里外，耕作五原多。一扫清大漠，包虎戢金戈。——唐代·李白《发白马》
76  胡风吹代马，北拥鲁阳关。吴兵照海雪，西讨何时还。半渡上辽津，黄云惨无颜。老母与子别，呼天野草间。白马绕旌旗，悲鸣相追攀。白杨秋月苦，早落豫章山。本为休明人，斩虏素不闲。岂惜战斗死，为君扫凶顽。精感石没羽，岂云惮险艰。楼船若鲸飞，波荡落星湾。此曲不可奏，三军鬓成斑。——唐代·李白《豫章行》
77  秋风夜渡河，吹却雁门桑。遥见胡地猎，鞴马宿严霜。五道分兵去，孤军百战场。功多翻下狱，士卒但心伤。——唐代·王昌龄《塞下曲·秋风夜渡河》
78  吹角动行人，喧喧行人起。笳悲马嘶乱，争渡黄河水。日暮沙漠陲，战声烟尘里。尽系名王颈，归来报天子。——唐代·王维《从军行·吹角动行人》
79  繖幄垂垂马踏沙，水长山远路多花。眼中形势胸中策，缓步徐行静不哗。——宋代·宗泽《早发》
80  英雄立马起沙陀，奈此朱梁跋扈何。只手难扶唐社稷，连城犹拥晋山河。风云帐下奇儿在，鼓角灯前老泪多。萧瑟三垂冈下路，至今人唱《百年歌》。——清代·严遂成《三垂冈》
81  我军青坂在东门，天寒饮马太白窟。黄头奚儿日向西，数骑弯弓敢驰突。山雪河冰野萧瑟，青是烽烟白人骨。焉得附书与我军，忍待明年莫仓卒。——唐代·杜甫《悲青坂》
82  践更登陇首，远别指临洮。为问关山事，何如州县劳。军容随赤羽，树色引青袍。谁断单于臂，今年太白高。——唐代·高适《送白少府送兵之陇右》
83  汉将归来虏塞空，旌旗初下玉关东。高蹄战马三千匹，落日平原秋草中。——唐代·戎昱《塞下曲》
84  虏阵横北荒，胡星曜精芒。羽书速惊电，烽火昼连光。虎竹救边急，戎车森已行。明主不安席，按剑心飞扬。推毂出猛将，连旗登战场。兵威冲绝幕，杀气凌穹苍。列卒赤山下，开营紫塞傍。孟冬沙风紧，旌旗飒凋伤。画角悲海月，征衣卷天霜。挥刃斩楼兰，弯弓射贤王。单于一平荡，种落自奔亡。收功报天子，行歌归咸阳。——唐代·李白《出自蓟北门行》
85  汉朝陵墓对南山，胡虏千秋尚入关。昨日玉鱼蒙葬地，早时金碗出人间。见愁汗马西戎逼，曾闪朱旗北斗殷。多少材官守泾渭，将军且莫破愁颜。韩公本意筑三城，拟绝天骄拔汉旌。岂谓尽烦回纥马，翻然远救朔方兵。胡来不觉潼关隘，龙起犹闻晋水清。独使至尊忧社稷，诸君何以答升平。洛阳宫殿化为烽，休道秦关百二重。沧海未全归禹贡，蓟门何处尽尧封。朝廷衮职虽多预，天下军储不自供。 稍喜临边王相国，肯销金甲事春农。回首扶桑铜柱标，冥冥氛祲未全销。越裳翡翠无消息，南海明珠久寂寥。殊锡曾为大司马，总戎皆插侍中貂。炎风朔雪天王地，只在忠臣翊圣朝。锦江春色逐人来，巫峡清秋万壑哀。正忆往时严仆射，共迎中使望乡台。主恩前后三持节，军令分明数举杯。西蜀地形天下险，安危须仗出群材。——唐代·杜甫《诸将五首》
86  羽檄如流星，虎符合专城；喧呼救边急，群鸟皆夜鸣。白日曜紫微，三公运权衡；天地皆得一，澹然四海清。借问此何为？答言楚征兵；渡泸及五月，将赴云南征。怯卒非战士，炎方难远行。长号别严亲，日月惨光晶。泣尽继以血，心摧两无声。困兽当猛虎，穷鱼饵奔鲸；千去不一还，投躯岂全身？如何舞干戚，一使有苗乎！——唐代·李白《古风·其一》
87  狂风吹古月，窃弄章华台。北落明星动光彩，南征猛将如云雷。手中电击倚天剑，直斩长鲸海水开。我见楼船壮心目，颇似龙骧下三蜀。扬兵习战张虎旗，江中白浪如银屋。身居玉帐临河魁，紫髯若戟冠崔嵬，细柳开营揖天子，始知灞上为婴孩。羌笛横吹阿亸回，向月楼中吹落梅。将军自起舞长剑，壮士呼声动九垓。功成献凯见明主，丹青画像麒麟台。——唐代·李白《司马将军歌》
88  眼见风来沙旋移，经年不省草生时。莫言塞北无春到，总有春来何处知。破讷沙头雁正飞，鸊鹈泉上战初归。平明日出东南地，满碛寒光生铁衣。——唐代·李益《度破讷沙二首》
89  苏武天山上，田横海岛边。万重关塞断，何日是归年？亭伯去安在？李陵降未归。愁容变海色，短服改胡衣。谈笑三军却，交游七贵疏。仍留一只箭，未射鲁连书。函谷如玉关，几时可生还？洛川为易水，嵩岳是燕山。俗变羌胡语，人多沙塞颜。申包惟恸哭，七日鬓毛斑。淼淼望湖水，青青芦叶齐。归心落何处，日没大江西。歇马傍春草，欲行远道迷。谁忍子规鸟，连声向我啼。——唐代·李白《奔亡道中五首》
90  中兴诸将收山东，捷书夜报清昼同。河广传闻一苇过，胡危命在破竹中。祗残邺城不日得，独任朔方无限功。京师皆骑汗血马，回纥喂肉葡萄宫。已喜皇威清海岱，常思仙仗过崆峒。三年笛里关山月，万国兵前草木风。成王功大心转小，郭相谋深古来少。司徒清鉴悬明镜，尚书气与秋天杳。二三豪俊为时出，整顿乾坤济时了。东走无复忆鲈鱼，南飞觉有安巢鸟。青春复随冠冕入，紫禁正耐烟花绕。鹤禁通宵凤辇备，鸡鸣问寝龙楼晓。攀龙附凤势莫当，天下尽化为侯王。汝等岂知蒙帝力，时来不得夸身强。关中既留萧丞相，幕下复用张子房。张公一生江海客，身长九尺须眉苍。征起适遇风云会，扶颠始知筹策良。青袍白马更何有，后汉今周喜再昌。寸地尺天皆入贡，奇祥异瑞争来送。不知何国致白环，复道诸山得银瓮。隐士休歌紫芝曲，词人解撰河清颂。田家望望惜雨干，布谷处处催春种。淇上健儿归莫懒，城南思妇愁多梦。安得壮士挽天河，净洗甲兵长不用。——唐代·杜甫《洗兵马》
91  兵罢淮边客路通，乱鸦来去噪寒空。可怜白骨攒孤冢，尽为将军觅战功。——唐代·张蠙《吊万人冢》
92  岧峣试一临，虏骑附城阴。不辨风尘色，安知天地心？门开边月近，战苦阵云深。旦夕更楼上，遥闻横笛声。——唐代·张巡《闻笛》
93  双旌汉飞将，万里授横戈。春色临边尽，黄云出塞多。 鼓鼙悲绝漠，烽戍隔长河。莫断阴山路，天骄已请和。——唐代·郎士元《送李将军赴定州》
94  九重寤寐忆忠诚，故向长沙起贾生。魏阙丝纶新借宠，秦淮草木旧知名。已闻塞下销锋镝，正自胸中有甲兵。万幕从兹无减灶，笑看卧鼓旧边城。诏颁英簜促锋车，暂借长才按转输。昔叹当年无李牧，今知江左有夷吾。休论足食为先策，自是平戎在用儒。来岁春风三月暮，沙堤隠隠接云衢。——宋代·陈亮《送文子转漕江东二首》
95  二庭归望断，万里客心愁。山路犹南属，河源自北流。晚风连朔气，新月照边秋。灶火通军壁，烽烟上戍楼。龙庭但苦战，燕颔会封侯。莫作兰山下，空令汉国羞。——唐代·骆宾王《夕次蒲类津》
96  上马击狂胡，下马草军书。二十抱此志，五十犹癯儒。大散陈仓间，山川郁盘纡。劲气钟义士，可与共壮图。坡陁咸阳城，秦汉之故都。王气浮夕霭，宫室生春芜。安得从王师，汛扫迎皇舆？黄河与函谷，四海通舟车。士马发燕赵，布帛来青徐。先当营七庙，次第画九衢。偏师缚可汗，倾都观受俘。上寿大安宫，复如正观初。丈夫毕此愿，死与蝼蚁殊。志大浩无期，醉胆空满躯。——宋代·陆游《观大散关图有感》
97  渡辽水，此去咸阳五千里。来时父母知隔生，重著衣裳如送死。亦有白骨归咸阳，营家各与题本乡。身在应无回渡日，驻马相看辽水傍。——唐代·王建《渡辽水》
98  胸中磊落藏五兵，欲试无路空峥嵘。酒为旗鼓笔刀槊，势从天落银河倾。端溪石池浓作墨，烛光相射飞纵横。须臾收卷复把酒，如见万里烟尘清。丈夫身在要有立，逆虏运尽行当平。何时夜出五原塞，不闻人语闻鞭声。——宋代·陆游《题醉中所作草书卷后》
99  牛靿咤咤，田确确，旱块敲牛蹄趵趵。种得官仓珠颗谷，六十年来兵簇簇，日月食粮车辘辘。一日官军收海服，驱牛驾车食牛肉，归来攸得牛两角。重铸锄犁作斤，姑舂妇担去轮官，输官不足归卖屋。愿官早胜仇早覆，农死有儿牛有犊，不遣官军粮不足。——唐代·元稹《田家词》
100  寒沙四面平，飞雪千里惊。风断阴山树，雾失交河城。朝驱左贤阵，夜薄休屠营。昔事前军幕，今逐嫖姚兵。失道刑既重，迟留法未轻。所赖今天子，汉道日休明。——南北朝·范云《效古诗》
101  辽东万里辽水曲，古戍无城复无屋。黄云盖地雪作山，不惜黄金买衣服。战回各自收弓箭，正西回面家乡远。年年郡县送征人，将与辽东作丘坂。宁为草木乡中生，有身不向辽东行。——唐代·王建《辽东行》
102  突骑连营鸟不飞，北风浩浩发阴机。三秦形胜无今古，千里传闻果是非；偃蹇鲸鲵人海涸，分明蛇犬铁山围。穷途老阮无奇策，空望岐阳泪满衣。百二关河草不横，十年戎马暗秦京。岐阳西望无来信，陇水东流闻哭声；野蔓有情萦战骨，残阳何意照空城！从谁细向苍苍问，争遣蚩尤作五兵？眈眈九虎护秦关，懦楚孱齐机上看。禹贡土田推陆海，汉家封徼尽天山。北风猎猎悲笳发，渭水潇潇战骨寒。三十六峰长剑在，倚天仙掌惜空闲。——金朝·元好问《岐阳三首》
103  蓟门逢古老，独立思氛氲。一身既零丁，头鬓白纷纷。勋庸今已矣，不识霍将军。汉家能用武，开拓穷异域。戍卒厌糠核，降胡饱衣食。关亭试一望，吾欲泪沾臆。边城十一月，雨雪乱霏霏。元戎号令严，人马亦轻肥。羌胡无尽日，征战几时归。幽州多骑射，结发重横行。一朝事将军，出入有声名。纷纷猎秋草，相向角弓鸣。黯黯长城外，日没更烟尘。胡骑虽凭陵，汉兵不顾身。古树满空塞，黄云愁杀人。——唐代·高适《杂曲歌辞·蓟门行五首》
104  汉将承恩西破戎，捷书先奏未央宫。天子预开麟阁待，只今谁数贰师功。官军西出过楼兰，营幕傍临月窟寒。蒲海晓霜凝马尾，葱山夜雪扑旌竿。鸣笳叠鼓拥回军，破国平蕃昔未闻。丈夫鹊印摇边月，大将龙旗掣海云。日落辕门鼓角鸣，千群面缚出蕃城。洗兵鱼海云迎阵，秣马龙堆月照营。蕃军遥见汉家营，满谷连山遍哭声。万箭千刀一夜杀，平明流血浸空城。暮雨旌旗湿未干，胡烟白草日光寒。昨夜将军连晓战，蕃军只见马空鞍。——唐代·岑参《乐府杂曲。鼓吹曲辞。凯歌六首》
105  天宝十一载，有诏伐西南夷，右相杨公兼节制之寄，乃奏前云南太守李宓涉海自交趾击之。道路险艰，往复数万里，盖百王所未通也。十二载四月，至于长安，君子是以知庙堂使能，李公效节。适忝斯人之旧，因赋是诗。圣人赫斯怒，诏伐西南戎。肃穆庙堂上，深沉节制雄。遂令感激士，得建非常功。料死不料敌，顾恩宁顾终。鼓行天海外，转战蛮夷中。梯巘近高鸟，穿林经毒虫。鬼门无归客，北户多南风。蜂虿隔万里，云雷随九攻。长驱大浪破，急击群山空。饷道忽已远，悬军垂欲穷。精诚动白日，愤薄连苍穹。野食掘田鼠，晡餐兼僰僮。收兵列亭堠，拓地弥西东。临事耻苟免，履危能饬躬。将星独照耀，边色何溟濛。泸水夜可涉，交州今始通。归来长安道，召见甘泉宫。廉蔺若未死，孙吴知暗同。相逢论意气，慷慨谢深衷。——唐代·高适《李云南征蛮诗》
1  单车欲问边，属国过居延。征蓬出汉塞，归雁入胡天。大漠孤烟直，长河落日圆。萧关逢候骑，都护在燕然。——唐代·王维《使至塞上》
2  六月栖栖，戎车既饬。四牡骙骙，载是常服。玁狁孔炽，我是用急。王于出征，以匡王国。比物四骊，闲之维则。维此六月，既成我服。我服既成，于三十里。王于出征，以佐天子。四牡修广，其大有颙。薄伐玁狁，以奏肤公。有严有翼，共武之服。共武之服，以定王国。玁狁匪茹，整居焦获。侵镐及方，至于泾阳。织文鸟章，白旆央央。元戎十乘，以先启行。戎车既安，如轾如轩。四牡既佶，既佶且闲。薄伐玁狁，至于大原。文武吉甫，万邦为宪。吉甫燕喜，既多受祉。来归自镐，我行永久。饮御诸友，炰鳖脍鲤。侯谁在矣？张仲孝友。——先秦·佚名《六月》
3  黑姓蕃王貂鼠裘，葡萄宫锦醉缠头。关西老将能苦战，七十行兵仍未休。——唐代·岑参《胡歌》
4  一驿过一驿，驿骑如星流。平明发咸阳，暮及陇山头。陇水不可听，呜咽令人愁。沙尘扑马汗，雾露凝貂裘。西来谁家子，自道新封侯。前月发安西，路上无停留。都护犹未到，来时在西州。十日过沙碛，终朝风不休。马走碎石中，四蹄皆血流。万里奉王事，一身无所求。也知塞垣苦，岂为妻子谋。山口月欲出，先照关城楼。溪流与松风，静夜相飕飗。别家赖归梦，山塞多离忧。与子且携手，不愁前路修。——唐代·岑参《初过陇山途中呈宇文判官》
5  狂风吹古月，窃弄章华台。北落明星动光彩，南征猛将如云雷。手中电击倚天剑，直斩长鲸海水开。我见楼船壮心目，颇似龙骧下三蜀。扬兵习战张虎旗，江中白浪如银屋。身居玉帐临河魁，紫髯若戟冠崔嵬，细柳开营揖天子，始知灞上为婴孩。羌笛横吹阿亸回，向月楼中吹落梅。将军自起舞长剑，壮士呼声动九垓。功成献凯见明主，丹青画像麒麟台。——唐代·李白《司马将军歌》
1  宣室求贤访逐臣，贾生才调更无伦。可怜夜半虚前席，不问苍生问鬼神。——唐代·李商隐《贾生》
2  艳骨已成兰麝土，宫墙依旧压层崖。弩台雨坏逢金镞，香径泥销露玉钗。砚沼只留溪鸟浴，屟廊空信野花埋。姑苏麋鹿真闲事，须为当时一怆怀。——唐代·皮日休《馆娃宫怀古》
1  言入黄花川，每逐清溪水。随山将万转，趣途无百里。声喧乱石中，色静深松里。漾漾泛菱荇，澄澄映葭苇。我心素已闲，清川澹如此。请留磐石上，垂钓将已矣。——唐代·王维《青溪》
1  泻水置平地，各自东西南北流。人生亦有命，安能行叹复坐愁？酌酒以自宽，举杯断绝歌路难。心非木石岂无感？吞声踯躅不敢言。——南北朝·鲍照《拟行路难·其四》
1  兰叶春葳蕤，桂华秋皎洁。欣欣此生意，自尔为佳节。谁知林栖者，闻风坐相悦。草木有本心，何求美人折！——唐代·张九龄《感遇十二首·其一》
1  京口瓜洲一水间，钟山只隔数重山。春风又绿江南岸，明月何时照我还？——宋代·王安石《泊船瓜洲》
2  烟笼寒水月笼沙，夜泊秦淮近酒家。商女不知亡国恨，隔江犹唱《后庭花》。——唐代·杜牧《泊秦淮》
3  秋丛绕舍似陶家，遍绕篱边日渐斜。 不是花中偏爱菊，此花开尽更无花。——唐代·元稹《菊花》
4  风雨端阳生晦冥，汨罗无处吊英灵。海榴花发应相笑，无酒渊明亦独醒。——元代·贝琼《己酉端午》
5  弃我去者，昨日之日不可留；乱我心者，今日之日多烦忧。长风万里送秋雁，对此可以酣高楼。蓬莱文章建安骨，中间小谢又清发。俱怀逸兴壮思飞，欲上青天览明月。抽刀断水水更流，举杯销愁愁更愁。销愁 一作 消愁）人生在世不称意，明朝散发弄扁舟。——唐代·李白《宣州谢脁楼饯别校书叔云》
6  白马饰金羁，连翩西北驰。借问谁家子，幽并游侠儿。 少小去乡邑，扬声沙漠垂。宿昔秉良弓，楛矢何参差。控弦破左的，右发摧月支。仰手接飞猱，俯身散马蹄。狡捷过猴猿，勇剽若豹螭。边城多警急，虏骑数迁移。羽檄从北来，厉马登高堤。长驱蹈匈奴，左顾凌鲜卑。弃身锋刃端，性命安可怀？父母且不顾，何言子与妻！名编壮士籍，不得中顾私。捐躯赴国难，视死忽如归！——魏晋·曹植《白马篇》
7  细草微风岸，危樯独夜舟。星垂平野阔，月涌大江流。名岂文章著，官应老病休。飘飘何所似，天地一沙鸥。——唐代·杜甫《旅夜书怀》
8  缺月挂疏桐，漏断人初静。时见幽人独往来，缥缈孤鸿影。惊起却回头，有恨无人省。拣尽寒枝不肯栖，寂寞沙洲冷。——宋代·苏轼《卜算子·黄州定慧院寓居作》
9  洞庭之东江水西，帘旌不动夕阳迟。登临吴蜀横分地，徙倚湖山欲暮时。万里来游还望远，三年多难更凭危。白头吊古风霜里，老木沧波无限悲。天入平湖晴不风，夕帆和雁正浮空。楼头客子杪秋后，日落君山元气中。北望可堪回白首，南游聊得看丹枫。翰林物色分留少，诗到巴陵还未工。——宋代·陈与义《登岳阳楼二首》
10  适与野情惬，千山高复低。好峰随处改，幽径独行迷。霜落熊升树，林空鹿饮溪。人家在何许？云外一声鸡。——宋代·梅尧臣《鲁山山行》
11  闻道梅花坼晓风，雪堆遍满四山中。何方可化身千亿，一树梅花一放翁。——宋代·陆游《梅花绝句·其一》
12  飒飒西风满院栽，蕊寒香冷蝶难来。 他年我若为青帝，报与桃花一处开。——唐代·黄巢《题菊花》
13  中庭多杂树，偏为梅咨嗟。问君何独然？念其霜中能作花，露中能作实。摇荡春风媚春日，念尔零落逐寒风，徒有霜华无霜质。——南北朝·鲍照《梅花落》
14  重重叠叠上瑶台，几度呼童扫不开。刚被太阳收拾去，却教明月送将来。——宋代·苏轼《花影》
15  江上往来人，但爱鲈鱼美。君看一叶舟，出没风波里。——宋代·范仲淹《江上渔者》
16  数萼初含雪，孤标画本难。香中别有韵，清极不知寒。横笛和愁听，斜枝倚病看。朔风如解意，容易莫摧残。——唐代·崔道融《梅花》
17  郁郁涧底松，离离山上苗。以彼径寸茎，荫此百尺条。世胄蹑高位，英俊沉下僚。地势使之然，由来非一朝。金张藉旧业，七叶珥汉貂。冯公岂不伟，白首不见招。——魏晋·左思《咏史·郁郁涧底松》
18  节分端午自谁言，万古传闻为屈原。堪笑楚江空渺渺，不能洗得直臣冤。——唐代·文秀《端午》
19  青天有月来几时？我今停杯一问之。人攀明月不可得，月行却与人相随。皎如飞镜临丹阙，绿烟灭尽清辉发。但见宵从海上来，宁知晓向云间没。白兔捣药秋复春，嫦娥孤栖与谁邻？今人不见古时月，今月曾经照古人。古人今人若流水，共看明月皆如此。唯愿当歌对酒时，月光长照金樽里。——唐代·李白《把酒问月·故人贾淳令予问之》
20  女羞夫婿薄，客耻主人贱。遭遇同众流，低回愧相见。君非青铜镜，何事空照面。莫以衣上尘，不谓心如练。人生当荣盛，待士勿言倦。君看白日驰，何异弦上箭。——唐代·李益《游子吟》
21  山边幽谷水边村，曾被疏花断客魂。犹恨东风无意思，更吹烟雨暗黄昏。——宋代·张嵲《墨梅》
22  城里夕阳城外雪，相将十里异阴晴。也知造物曾何意，底事人心苦未平。柏府楼台衔倒影，茅茨松竹泻寒声。布衾莫谩愁僵卧，积素还多达曙明。——明代·王守仁《次韵陆佥宪元日春晴》
23  素蘤多蒙别艳欺，此花真合在瑶池。无情有恨何人觉？月晓风清欲堕时。——唐代·陆龟蒙《白莲》
24  嗟以龙钟身，如何岁复新。石门思隐久，铜镜强窥频。花发新移树，心知故国春。谁能平此恨，岂是北宗人。——唐代·贾岛《新年》
25  二月巴陵日日风，春寒未了怯园公。海棠不惜胭脂色，独立蒙蒙细雨中。——宋代·陈与义《春寒》
26  早梅发高树，迥映楚天碧。朔吹飘夜香，繁霜滋晓白。欲为万里赠，杳杳山水隔。寒英坐销落，何用慰远客。——唐代·柳宗元《早梅》
27  白发将军亦壮哉，西京昨夜捷书来。胡儿敢作千年计，天意宁知一日回。列圣仁恩深雨露，中兴赦令疾风雷。悬知寒食朝陵使，驿路梨花处处开。——宋代·陆游《闻武均州报已复西京》
28  衣上征尘杂酒痕，远游无处不消魂。此身合是诗人未？细雨骑驴入剑门。——宋代·陆游《剑门道中遇微雨》
29  泻水置平地，各自东西南北流。人生亦有命，安能行叹复坐愁？酌酒以自宽，举杯断绝歌路难。心非木石岂无感？吞声踯躅不敢言。——南北朝·鲍照《拟行路难·其四》
30  旷野饶悲风，飕飕黄蒿草。系马倚白杨，谁知我怀抱。 所是同袍者，相逢尽衰老。北登汉家陵，南望长安道。 下有枯树根，上有鼯鼠窠。高皇子孙尽，千载无人过。 宝玉频发掘，精灵其奈何。人生须达命，有酒且长歌。——唐代·王昌龄《长歌行》
31  栖乌喜林曙，惊蓬伤岁阑。关河三尺雪，何处是天山。朔风无重衣，仆马饥且寒。惨戚别妻子，迟回出门难。男儿值休明，岂是长泥蟠。何者为木偶，何人侍金銮。郁郁守贫贱，悠悠亦无端。进不图功名，退不处岩峦。穷通在何日，光景如跳丸。富贵苦不早，令人摧心肝。誓期春之阳，一振摩霄翰。——唐代·陈陶《游子吟》
32  六出飞花入户时，坐看青竹变琼枝。如今好上高楼望，盖尽人间恶路岐。——唐代·高骈《对雪》
33  历想为官日，无如刺史时。欢娱接宾客，饱暖及妻儿。自到东都后，安闲更得宜。分司胜刺史，致仕胜分司。何况园林下，欣然得朗之。仰名同旧识，为乐即新知。有雪先相访，无花不作期。斗醲干酿酒，夸妙细吟诗。里巷千来往，都门五别离。岐分两回首，书到一开眉。叶落槐亭院，冰生竹阁池。雀罗谁问讯，鹤氅罢追随。身与心俱病，容将力共衰。老来多健忘，唯不忘相思。——唐代·白居易《偶作寄朗之》
34  秋气堪悲未必然，轻寒正是可人天。绿池落尽红蕖却，荷叶犹开最小钱。——宋代·杨万里《秋凉晚步》
35  桃花浅深处，似匀深浅妆。春风助肠断，吹落白衣裳。——唐代·元稹《桃花》
36  落魄江南载酒行，楚腰纤细掌中轻。十年一觉扬州梦，赢得青楼薄幸名。——唐代·杜牧《遣怀》
37  寂寞天宝后，园庐但蒿藜。我里百余家，世乱各东西。存者无消息，死者为尘泥。贱子因阵败，归来寻旧蹊。久行见空巷，日瘦气惨凄，但对狐与狸，竖毛怒我啼。四邻何所有，一二老寡妻。宿鸟恋本枝，安辞且穷栖。方春独荷锄，日暮还灌畦。县吏知我至，召令习鼓鞞。虽从本州役，内顾无所携。近行止一身，远去终转迷。家乡既荡尽，远近理亦齐。永痛长病母，五年委沟溪。生我不得力，终身两酸嘶。人生无家别，何以为蒸黎。——唐代·杜甫《无家别》
38  美女妖且闲，采桑歧路间。柔条纷冉冉，叶落何翩翩。攘袖见素手，皓腕约金环。头上金爵钗，腰佩翠琅玕。明珠交玉体，珊瑚间木难。罗衣何飘飘，轻裾随风还。顾盼遗光彩，长啸气若兰。行徒用息驾，休者以忘餐。借问女安居，乃在城南端。青楼临大路，高门结重关。容华耀朝日，谁不希令颜？媒氏何所营？玉帛不时安。佳人慕高义，求贤良独难。众人徒嗷嗷，安知彼所观？盛年处房室，中夜起长叹。——魏晋·曹植《美女篇》
39  为人性僻耽佳句，语不惊人死不休。老去诗篇浑漫与，春来花鸟莫深愁。新添水槛供垂钓，故着浮槎替入舟。焉得思如陶谢手，令渠述作与同游。——唐代·杜甫《江上值水如海势聊短述》
40  李白前时原有月，惟有李白诗能说。李白如今已仙去，月在青天几圆缺？今人犹歌李白诗，明月还如李白时。我学李白对明月，白与明月安能知！李白能诗复能酒，我今百杯复千首。我愧虽无李白才，料应月不嫌我丑。我也不登天子船，我也不上长安眠。姑苏城外一茅屋，万树梅花月满天。——明代·唐寅《把酒对月歌》
41  万里乘风去复来，只身东海挟春雷。忍看图画移颜色，肯使江山付劫灰。浊酒不销忧国泪，救时应仗出群才。拼将十万头颅血，须把乾坤力挽回。——清代·秋瑾《黄海舟中日人索句并见日俄战争地图》
42  白发萧萧卧泽中，只凭天地鉴孤忠。厄穷苏武餐毡久，忧愤张巡嚼齿空。细雨春芜上林苑，颓垣夜月洛阳宫。壮心未与年俱老，死去犹能作鬼雄。镜里流年两鬓残，寸心自许尚如丹。衰迟罢试戎衣窄，悲愤犹争宝剑寒。远戍十年临的博，壮图万里战皋兰。关河自古无穷事，谁料如今袖手看。——宋代·陆游《书愤二首》
43  高阁客竟去，小园花乱飞。参差连曲陌，迢递送斜晖。 肠断未忍扫，眼穿仍欲归。芳心向春尽，所得是沾衣。——唐代·李商隐《落花》
44  燕支黄叶落，妾望自登台。海上碧云断，单于秋色来。胡兵沙塞合，汉使玉关回。征客无归日，空悲蕙草摧。——唐代·李白《秋思》
45  此马非凡马，房星本是星。向前敲瘦骨，犹自带铜声。——唐代·李贺《马诗二十三首·其四》
46  天覆吾，地载吾，天地生吾有意无。不然绝粒升天衢，不然鸣珂游帝都。焉能不贵复不去，空作昂藏一丈夫。一丈夫兮一丈夫，千生气志是良图。请君看取百年事，业就扁舟泛五湖——唐代·李泌《长歌行》
47  可怜白雪曲，未遇知音人。恓惶戎旅下，蹉跎淮海滨。涧树含朝雨，山鸟哢馀春。我有一瓢酒，可以慰风尘。——唐代·韦应物《简卢陟》
48  零落栖迟一杯酒，主人奉觞客长寿。主父西游困不归，家人折断门前柳。吾闻马周昔作新丰客，天荒地老无人识。空将笺上两行书，直犯龙颜请恩泽。我有迷魂招不得，雄鸡一声天下白。少年心事当拿云，谁念幽寒坐呜呃。拿云 一作：拂云》
49  无赖诗魔昏晓侵，绕篱欹石自沉音。毫端蕴秀临霜写，口齿噙香对月吟。满纸自怜题素怨，片言谁解诉秋心？一从陶令评章后，千古高风说到今。——清代·曹雪芹《咏菊》
50  滞雨通宵又彻明，百忧如草雨中生。心关桂玉天难晓，运落风波梦亦惊。压树早鸦飞不散，到窗寒鼓湿无声。当年志气俱消尽，白发新添四五茎。——唐代·薛逢《长安夜雨》
51  龙脊贴连钱，银蹄白踏烟。无人织锦韂，谁为铸金鞭。腊月草根甜，天街雪似盐。未知口硬软，先拟蒺藜衔。忽忆周天子，驱车上玉山。鸣驺辞凤苑，赤骥最承恩。此马非凡马，房星本是星。向前敲瘦骨，犹自带铜声。大漠沙如雪，燕山月似钩。何当金络脑，快走踏清秋。饥卧骨查牙，粗毛刺破花。鬣焦珠色落，发断锯长麻。西母酒将阑，东王饭已干。君王若燕去，谁为曳车辕？赤兔无人用，当须吕布骑。吾闻果下马，羁策任蛮儿。飂叔去匆匆，如今不豢龙。夜来霜压栈，骏骨折西风。催榜渡乌江，神骓泣向风。君王今解剑，何处逐英雄？内马赐宫人，银鞯刺麒麟。午时盐坂上，蹭蹬溘风尘。批竹初攒耳，桃花未上身。他时须搅阵，牵去借将军。宝玦谁家子，长闻侠骨香。堆金买骏骨，将送楚襄王。香幞赭罗新，盘龙蹙蹬鳞。回看南陌上，谁道不逢春？不从桓公猎，何能伏虎威？一朝沟陇出，看取拂云飞。唐剑斩隋公，拳毛属太宗。莫嫌金甲重，且去捉飘风。白铁锉青禾，砧间落细莎。世人怜小颈，金埒畏长牙。伯乐向前看，旋毛在腹间。只今掊白草，何日蓦青山？萧寺驮经马，元从竺国来。空知有善相，不解走章台。重围如燕尾，宝剑似鱼肠。欲求千里脚，先采眼中光。暂系腾黄马，仙人上彩楼。须鞭玉勒吏，何事谪高州？汉血到王家，随鸾撼玉珂。少君骑海上，人见是青骡。武帝爱神仙，烧金得紫烟。厩中皆肉马，不解上青天。——唐代·李贺《马诗二十三首》
52  摇落深知宋玉悲，风流儒雅亦吾师。怅望千秋一洒泪，萧条异代不同时。江山故宅空文藻，云雨荒台岂梦思。最是楚宫俱泯灭，舟人指点到今疑。——唐代·杜甫《咏怀古迹五首·其二》
53  王孙莫把比蓬蒿，九日枝枝近鬓毛。露湿秋香满池岸，由来不羡瓦松高。——唐代·郑谷《菊》
54  江南倦历览，江北旷周旋。怀新道转迥，寻异景不延。乱流趋正绝，孤屿媚中川。云日相晖映，空水共澄鲜。表灵物莫赏，蕴真谁为传。想象昆山姿，缅邈区中缘。始信安期术，得尽养生年。——南北朝·谢灵运《登江中孤屿》
55  尘中见月心亦闲，况是清秋仙府间。凝光悠悠寒露坠，此时立在最高山。碧虚无云风不起，山上长松山下水。群动悠然一顾中，天高地平千万里。少君引我升玉坛，礼空遥请真仙官。云拼欲下星斗动，天乐一声肌骨寒。金霞昕昕渐东上，轮欹影促犹频望。绝景良时难再并，他年此日应惆怅。——唐代·刘禹锡《八月十五夜桃源玩月》
56  历览前贤国与家，成由勤俭破由奢。何须琥珀方为枕，岂得真珠始是车。远去不逢青海马，力穷难拔蜀山蛇。几人曾预南薰曲，终古苍梧哭翠华。——唐代·李商隐《咏史二首·其二》
57  西北有高楼，上与浮云齐。交疏结绮窗，阿阁三重阶。上有弦歌声，音响一何悲！谁能为此曲，无乃杞梁妻。清商随风发，中曲正徘徊。一弹再三叹，慷慨有余哀。不惜歌者苦，但伤知音稀。愿为双鸿鹄，奋翅起高飞。——两汉·佚名《西北有高楼》
58  南轩有孤松，柯叶自绵幂。清风无闲时，潇洒终日夕。阴生古苔绿，色染秋烟碧。何当凌云霄，直上数千尺。——唐代·李白《南轩松》
59  庭户无人秋月明，夜霜欲落气先清。梧桐真不甘衰谢，数叶迎风尚有声。——宋代·张耒《夜坐》
60  枣花至小能成实，桑叶虽柔解吐丝。堪笑牡丹如斗大，不成一事又空枝。——宋代·王溥《咏牡丹》
61  南湖秋水夜无烟，耐可乘流直上天。且就洞庭赊月色，将船买酒白云边。——唐代·李白《游洞庭湖五首·其二》
62  常恨言语浅，不如人意深。今朝两相视，脉脉万重心。——唐代·刘禹锡《视刀环歌》
63  幽谷那堪更北枝，年年自分着花迟。高标逸韵君知否，正是层冰积雪时。——宋代·陆游《梅花绝句·其二》
64  节物岂不好，秋怀何黯然！西风酒旗市，细雨菊花天。感事悲双鬓，包羞食万钱。鹿车何日驾，归去颍东田。——宋代·欧阳修《秋怀》
65  百里西风禾黍香，鸣泉落窦谷登场。老牛粗了耕耘债，啮草坡头卧夕阳。——宋代·孔平仲《禾熟》
66  疏枝横玉瘦，小萼点珠光。一朵忽先变，百花皆后香。欲传春信息，不怕雪埋藏。玉笛休三弄，东君正主张。——宋代·陈亮《梅花》
67  岱宗夫如何？齐鲁青未了。造化钟神秀，阴阳割昏晓。荡胸生曾云，决眦入归鸟。会当凌绝顶，一览众山小。西岳崚嶒竦处尊，诸峰罗立似儿孙。安得仙人九节杖，拄到玉女洗头盆。车箱入谷无归路，箭栝通天有一门。稍待秋风凉冷后，高寻白帝问真源。南岳配朱鸟，秩礼自百王。歘吸领地灵，鸿洞半炎方。邦家用祀典，在德非馨香。巡守何寂寥，有虞今则亡。洎吾隘世网，行迈越潇湘。渴日绝壁出，漾舟清光旁。祝融五峯尊，峯峯次低昴。紫盖独不朝，争长嶫相望。恭闻魏夫人，羣仙夹翱翔。有时五峯气，散风如飞霜。牵迫限修途，未暇杖崇冈。归来觊命驾，沐浴休玉堂。三叹问府主，曷以赞我皇。牲璧忍衰俗，神其思降祥。——唐代·杜甫《望岳三首》
68  迎春故早发，独自不疑寒。畏落众花后，无人别意看。——南北朝·谢燮《早梅》
69  高树多悲风，海水扬其波。利剑不在掌，结友何须多？不见篱间雀，见鹞自投罗。罗家得雀喜，少年见雀悲。拔剑捎罗网，黄雀得飞飞。飞飞摩苍天，来下谢少年。——魏晋·曹植《野田黄雀行》
70  为君既不易，为臣良独难。忠信事不显，乃有见疑患。周公佐成王，金縢功不刊。推心辅王室，二叔反流言。待罪居东国，泣涕常流连。皇灵大动变，震雷风且寒。拔树偃秋稼，天威不可干。素服开金縢，感悟求其端。公旦事既显，成王乃哀叹。吾欲竟此曲，此曲悲且长。今日乐相乐，别后莫相忘。——魏晋·曹植《怨歌行》
71  龙脊贴连钱，银蹄白踏烟。无人织锦韂，谁为铸金鞭。——唐代·李贺《马诗二十三首·其一》
72  半世交亲随逝水，几人图画入凌烟？春风春雨花经眼，江北江南水拍天。欲解铜章行问道，定知石友许忘年。脊令各有思归恨，日月相催雪满颠。——宋代·黄庭坚《次元明韵寄子由》
73  殷忧不能寐，苦此夜难颓。明月照积雪，朔风劲且哀。运往无淹物，年逝觉已催。——南北朝·谢灵运《岁暮》
74  挥毫落纸墨痕新，几点梅花最可人。愿借天风吹得远，家家门巷尽成春。——清代·李方膺《题画梅》
75  蜀主窥吴幸三峡，崩年亦在永安宫。翠华想像空山里，玉殿虚无野寺中。古庙杉松巢水鹤，岁时伏腊走村翁。武侯祠堂常邻近，一体君臣祭祀同。——唐代·杜甫《咏怀古迹五首·其四》
76  夜雨连明春水生，娇云浓暖弄阴晴。帘虚日薄花竹静，时有乳鸠相对鸣。——宋代·苏舜钦《初晴游沧浪亭》
77  车遥遥，马憧憧。君游东山东复东，安得奋飞逐西风。愿我如星君如月，夜夜流光相皎洁。月暂晦，星常明。留明待月复，三五共盈盈。——宋代·范成大《车遥遥篇》
78  长空澹澹孤鸟没，万古销沉向此中。 看取汉家何事业，五陵无树起秋风。——唐代·杜牧《登乐游原》
79  野旷吕蒙营，江深刘备城。寒天催日短，风浪与云平。洒落君臣契，飞腾战伐名。维舟倚前浦，长啸一含情。——唐代·杜甫《公安县怀古》
80  澹然空水对斜晖，曲岛苍茫接翠微。波上马嘶看棹去，柳边人歇待船归。数丛沙草群鸥散，万顷江田一鹭飞。谁解乘舟寻范蠡，五湖烟水独忘机。——唐代·温庭筠《利州南渡》
81  孤鸿海上来，池潢不敢顾。侧见双翠鸟，巢在三珠树。矫矫珍木巅，得无金丸惧？美服患人指，高明逼神恶。今我游冥冥，弋者何所慕！——唐代·张九龄《感遇十二首·其四》
82  握中有悬璧，本自荆山璆。惟彼太公望，昔在渭滨叟。邓生何感激，千里来相求。白登幸曲逆，鸿门赖留侯。重耳任五贤，小白相射钩。苟能隆二伯，安问党与雠？中夜抚枕叹，想与数子游。吾衰久矣夫，何其不梦周？谁云圣达节，知命故不忧。宣尼悲获麟，西狩涕孔丘。功业未及建，夕阳忽西流。时哉不我与，去乎若云浮。朱实陨劲风，繁英落素秋。狭路倾华盖，骇驷摧双辀。何意百炼刚，化为绕指柔。——魏晋·刘琨《重赠卢谌》
83  山中有流水，借问不知名。映地为天色，飞空作雨声。转来深涧满，分出小池平。恬澹无人见，年年长自清。——唐代·储光羲《咏山泉》
84  清风无力屠得热，落日着翅飞上山。人固已惧江海竭，天岂不惜河汉干？昆仑之高有积雪，蓬莱之远常遗寒。不能手提天下往，何忍身去游其间？——宋代·王令《暑旱苦热》
85  金河秋半虏弦开，云外惊飞四散哀。仙掌月明孤影过，长门灯暗数声来。须知胡骑纷纷在，岂逐春风一一回？莫厌潇湘少人处，水多菰米岸莓苔。——唐代·杜牧《早雁》
86  一片能教一断肠，可堪平砌更堆墙。飘如迁客来过岭，坠似骚人去赴湘。乱点莓苔多莫数，偶粘衣袖久犹香。东风谬掌花权柄，却忌孤高不主张。——宋代·刘克庄《落梅》
87  鸿鹄高飞，一举千里。羽翮已就，横绝四海。横绝四海，当可奈何？虽有矰缴，尚安所施？——两汉·刘邦《鸿鹄歌》
88  西北天低五顶高，茫茫松海露灵鳌。太行直上犹千里，井底残山枉呼号。万壑千岩位置雄，偶从天巧见神功。湍溪已作风雷恶，更在云山气象中。山云吞吐翠微中，淡绿深青一万重。此景只应天上有，岂知身在妙高峰？——金朝·元好问《台山杂咏》
89  凉风度秋海，吹我乡思飞。连山去无际，流水何时归。目极浮云色，心断明月晖。芳草歇柔艳，白露催寒衣。梦长银汉落，觉罢天星稀。含悲想旧国，泣下谁能挥。——唐代·李白《秋夕旅怀》
90  赤路如龙蛇，不知几千丈。出没山水间，一下复一上。伊予独何为，与之同俯仰？——南北朝·邹浩《咏路》
91  林下春晴风渐和，高崖残雪已无多。游丝冉冉花枝静，青壁迢迢白鸟过。忽向山中怀旧侣，几从洞口梦烟萝。客衣尘土终须换，好与湖边长芰荷。——明代·王守仁《春晴》
92  世间荣落重逡巡，我独丘园坐四春。纵使有花兼有月，可堪无酒又无人。青袍似草年年定，白发如丝日日新。欲逐风波千万里，未知何路到龙津。——唐代·李商隐《春日寄怀》
93  纤云四卷天无河，清风吹空月舒波。沙平水息声影绝，一杯相属君当歌。君歌声酸辞且苦，不能听终泪如雨。洞庭连天九疑高，蛟龙出没猩鼯号。十生九死到官所，幽居默默如藏逃。下床畏蛇食畏药，海气湿蛰熏腥臊。昨者州前捶大鼓，嗣皇继圣登夔皋。赦书一日行万里，罪从大辟皆除死。迁者追回流者还，涤瑕荡垢清朝班。州家申名使家抑，坎轲只得移荆蛮。判司卑官不堪说，未免捶楚尘埃间。同时辈流多上道，天路幽险难追攀。君歌且休听我歌，我歌今与君殊科。一年明月今宵多，人生由命非由他。有酒不饮奈明何。——唐代·韩愈《八月十五夜赠张功曹》
94  西山通虎穴，赤壁隐龙宫。形胜三分国，波流万世功。沙明拳宿鹭，天阔退飞鸿。最羡渔竿客，归船雨打篷。——宋代·潘大临《江间作四首·其三》
95  烟水寻常事，荒村一钓徒。深宵沉醉起，无处觅菰蒲。——近代·鲁迅《烟水寻常事》
96  乘尔亦已久，天寒关塞深。尘中老尽力，岁晚病伤心。毛骨岂殊众？驯良犹至今。物微意不浅，感动一沉吟。——唐代·杜甫《病马》
97  门外子规啼未休，山村落日梦悠悠。故园便是无兵马，犹有归时一段愁。——宋代·陈与义《送人归京师》
98  奉君金卮之美酒，玳瑁玉匣之雕琴。七彩芙蓉之羽帐，九华蒲萄之锦衾。红颜零落岁将暮，寒光宛转时欲沉。愿君裁悲且减思，听我抵节行路吟。不见柏梁铜雀上，宁闻古时清吹音？——南北朝·鲍照《拟行路难·其一》
99  新叶初冉冉，初蕊新霏霏。逢君后园讌，相随巧笑归。亲劳君玉指，摘以赠南威。用持插云髻，翡翠比光辉。日暮长零落，君恩不可追。——南北朝·谢朓《咏落梅》
100  和雨还穿户，经风忽过墙。虽缘草成质，不借月为光。解识幽人意，请今聊处囊。君看落空阔，何异大星芒。——清代·赵执信《萤火》
101  弥年不得意，新岁又如何？念昔同游者，而今有几多？以闲为自在，将寿补蹉跎。春色无情故，幽居亦见过。——唐代·刘禹锡《岁夜咏怀》
102  穿天透地不辞劳，到底方知出处高。溪涧焉能留得住，终须大海作波涛。——清代·冯云山《咏瀑布》
103  湘山晴色远微微，尽日江头独醉归。不见两关传露布，尚闻三殿未垂衣。边筹自古无中下，朝论于今有是非。日暮平沙秋草乱，一双白鸟避人飞。——明代·袁宏道《感事》
104  秋风吹地百草干，华容碧影生晚寒。我当二十不得意，一心愁谢如枯兰。衣如飞鹑马如狗，临歧击剑生铜吼。旗亭下马解秋衣，请贳宜阳一壶酒。壶中唤天云不开，白昼万里闲凄迷。主人劝我养心骨，莫受俗物相填豗。——唐代·李贺《开愁歌》
105  昔在长安醉花柳，五侯七贵同杯酒。气岸遥凌豪士前，风流肯落他人后？夫子红颜我少年，章台走马著金鞭。文章献纳麒麟殿，歌舞淹留玳瑁筵。与君自谓长如此，宁知草动风尘起。函谷忽惊胡马来，秦宫桃李向明开。我愁远谪夜郎去，何日金鸡放赦回？——唐代·李白《流夜郎赠辛判官》
106  玉露金风报素秋，穿针楼上独含愁。双星何事今宵会，遗我庭前月一钩。——明代·德容《七夕二首·其一》
107  异乡青嶂外，故里白云边。北极悬双眼，中秋度四年。灯前横一剑，江浒宿孤船。玉露漙漙忌，金波炯炯然。山风徒自溷，儒俗不同迁。对酒轻千日，论诗嗣百篇。斫才犹见朴，礲智未成圆。自是穷荒地，谁怜落寞天。梧桐床护满，蟋蟀井吟偏。何处寻灵运，无人问稚川。寒岩巢燕别，疏竹网虫悬。市贾希求纸，民储寡守钱。饔餐粗乃习，衣褐短堪怜。名谷非甘谷，称泉半盗泉。土城门不警，竹屋壁常穿。钧石唯咨背，舆台只食肩。戆呆千百种，秀敏几多员。猎野狐偕走，烧畲蚁并缘。夸酣言沓沓，鼓饱腹便便。定静聋疑吹，晴明瞽讶烟。立名甘在下，恃气或争前。肥丑红楼女，粗豪碧洞仙。城隅频有约，淇水久相传。淰淰重岚晻，潺潺小涧湲。背恩棠遂伐，忘义豆长煎。胥学凶如虿，无惭行有膻。豚蹄祈殖谷，糟酒乐登筵。墉集欺猫鼠，林藏逐雀鹯。礼罗谁共入，宪网底粗悛。腐木难胜斧，孤雏叵受鋋。整冠迷狎李，称物昧持权。天德劳巡抚，人愚苦系挛。树藩吁格逖，作县失烝蠲。平谳翻遗蠹，催科绝胜畋。秽污无与汰，残忍复叨全。私有千端计，公无半语宣。执鞭深结友，握椠恶亲贤。富视铜三百，贫量石二千。中冓言可丑，有北尔当先。反笑人驽钝，私扬已骥翩。谬为明舞态，暗弄卓奔弦。伪狗故盛衍，非鱼罔寄筌。斯人宜罪也，夫我岂为焉。自昔图通变，而今谨折旋。第令心怏怏，未极理玄玄。诸子新粱肉，群经旧井田。鸾鸣将日近，鹏举欲云连。何苦原衣弊，难更肇锦鲜。平澜寒负耒，阴壑夜鸣舷。冷落千军笔，纷披十样笺。廉都多宠顾，贪守一拘牵。固谓身无绌，原来命独邅。昆山宁玉弃，合浦敢珠捐。踧蹜腾高浪，参差始碧涟。悠悠江至澧，浩浩洛吞瀍。对客封佳句，思亲梦故阡。甘心和氏璞，陶面祖生鞭。嫫母声兼恶，南威色丧娟。嗷嗷秋塞雁，嘒嘒晚林蝉。传世心如锦，回天力未绵。马融先解帐，郑老疾推毡。幼子摊书籍，娇妻问翠钿。乾坤无广厦，风雪压危椽。泛慕沧溟际，行思岱岳巅。五穷延使坐，三疾强令痊。日啖如瓜枣，时寻在火莲。拒随昌寓乘，嬉射长房拳。逼侧悲图骏，徘徊笑卜鳣。敛容过土梗，负汗逐罗鞯。灸热谁何焰，随流恁地涓。摘苹聊涉沚，务稼暂依堧。缅为知心惜，难纾渴思缠。晴冈灵凤哑，旱岁老龙眠。恶守邪溪黑，勤磨大道坚。胸襟真濩落，翰墨独瑰妍。既作鹏同起，休论鷃旂翾。数精卑一行，词正狭优旃。气象凌秋汉，光华逼斗躔。居今仍齿齿，览古愈虔虔。珍敌西南美，雄排左右甄。上台凝望锐，寄字远求骈。京赋人争写，麟经手续编。小官居不愠，健笔秉须专。白下岩鸣铎，长沙省佩弦。杖明诛琐伯，吐爱学乘禅。尔雅言言熟，传灯字字诠。贾生谗自汉，郭隗起无燕。门弟怀明道，家人念闵骞。久孤黔首恋，肯与瘴江延。写别衣皆泪，求亲道欲涎。山长空寄鲤，春尽好闻鹃。牛女缡犹结，参商毂怎旋。荡舟如得奡，辟谷苟缝佺。阊阖须臾启，文昌瞬息褰。世间惊两鸟，眼底尽飞鸢。脱后前人步，终贻半世愆。酉山书每附，浯石颂宜镌。处处青春在，年年碧草芊。壮心期不已，浩气亮非孱。韩柳拚来择，萧曹幸免铨。——明代·徐威《中秋咏怀借杜子美秋日述怀一百韵和寄柳州假鸣桑先生》
108  嬴氏乱天纪，贤者避其世。黄绮之商山，伊人亦云逝。往迹浸复湮，来径遂芜废。相命肆农耕，日入从所憩。桑竹垂馀荫，菽稷随时艺；春蚕收长丝，秋熟靡王税。荒路暧交通，鸡犬互鸣吠。俎豆犹古法，衣裳无新制。童孺纵行歌，班白欢游诣。草荣识节和，木衰知风厉。虽无纪历志，四时自成岁。怡然有余乐，于何劳智慧？奇踪隐五百，一朝敞神界。淳薄既异源，旋复还幽蔽。借问游方士，焉测尘嚣外。愿言蹑清风，高举寻吾契。——魏晋·陶渊明《桃花源诗》
109  南风吹山作平地，帝遣天吴移海水。王母桃花千遍红，彭祖巫咸几回死？青毛骢马参差钱，娇春杨柳含缃烟。筝人劝我金屈卮，神血未凝身问谁？不须浪饮丁都护，世上英雄本无主。买丝绣作平原君，有酒唯浇赵州土。漏催水咽玉蟾蜍，卫娘发薄不胜梳。羞见秋眉换新绿，二十男儿那刺促？——唐代·李贺《浩歌》
110  白山南，赤山北。其间有花人不识，绿茎碧叶好颜色。叶六瓣，花九房。夜掩朝开多异香，何不生彼中国兮生西方。移根在庭，媚我公堂。耻与众草之为伍，何亭亭而独芳。何不为人之所赏兮，深山穷谷委严霜。吾窃悲阳关道路长，曾不得献于君王。——唐代·岑参《优钵罗花歌》
111  吁嗟此转蓬，居世何独然。长去本根逝，夙夜无休闲。东西经七陌，南北越九阡。卒遇回风起，吹我入云间。自谓终天路，忽然下沉渊。惊飙接我出，故归彼中田。当南而更北，谓东而反西。宕宕当何依，忽亡而复存。飘飘周八泽，连翩历五山。流转无恒处，谁知吾苦艰。愿为中林草，秋随野火燔。糜灭岂不痛，愿与株荄连。——魏晋·曹植《吁嗟篇》
112  明月黄河夜，寒沙似战场。奔流聒地响，平野到天荒。吴会书难达，燕台路正长。男儿少为客，不辨是他乡。——明代·李流芳《黄河夜泊》
113  船板胡在兹，而我寝其上。情知非江湖，梦寐亦风浪。——明代·李梦阳《船板床》
114  凉冷三秋夜，安闲一老翁。卧迟灯灭后，睡美雨声中。灰宿温瓶火，香添暖被笼。晓晴寒未起，霜叶满阶红。——唐代·白居易《秋雨夜眠》
115  来龙去脉绝无有，突然一峰插南斗。桂林山水奇八九，独秀峰尤冠其首。三百六级登其巅，一城烟水来眼前。青山尚且直如弦，人生孤立何伤焉？——清代·袁枚《独秀峰》
116  鸦翎羽箭山桑弓，仰天射落衔芦鸿。麻衣黑肥冲北风，带酒日晚歌田中。男儿屈穷心不穷，枯荣不等嗔天公。寒风又变为春柳，条条看即烟濛濛。——唐代·李贺《野歌》
117  贾谊三年谪，班超万里侯。何如牵白犊，饮水对清流。——唐代·李白《田园言怀》
118  太阳初出光赫赫，千山万山如火发。一轮顷刻上天衢，逐退群星与残月。——宋代·赵匡胤《咏初日》
119  其一丈夫只手把吴钩，意气高于百尺楼。一万年来谁著史，三千里外欲封侯。定将捷足随途骥，那有闲情逐水鸥。 笑指泸沟桥畔月，几人从此到瀛洲？其二频年伏枥困红尘，悔煞驹光二十春；马足出群休恋栈，燕辞故垒更图新。遍交海内知名士，去访京师有道人；即此可求文字益，胡为抑郁老吾身!其三黄河泰岱势连天，俯看中流一点烟；此地尽能开眼界，远行不为好山川。陆机入洛才名振，苏轼来游壮志坚；多谢咿唔穷达士，残年兀坐守遗编。其四回头往事竟成尘，我是东西南北身；白下沉酣三度梦，青衫沦落十年人。穷通有命无须卜，富贵何时乃济贫；角逐名场今已久，依然一幅旧儒巾。其五局促真如虱处裈，思乘春浪到龙门；许多同辈矜科第，已过年华付水源。两字功名添热血，半生知已有殊恩；壮怀枨触闻鸡夜，记取秋风拭泪痕。其六桑干河上白云横，惟冀双亲旅舍平；回首昔曾勤课读，负心今尚未成名。六年宦海持清节，千里家书促远行；直到明春花放日，人间乌鸟慰私情。其七一枕邯郸梦醒迟，蓬瀛虽远系人思；出山志在登鳌顶，何日身才入凤池?诗酒未除名士习，公卿须称少年时；碧鸡金马寻常事，总要生来福命宜。其八一肩行李又吟囊，检点诗书喜欲狂；帆影波痕淮浦月，马蹄草色蓟门霜。故人共赠王祥剑，荆女同持陆贾装；自愧长安居不易，翻教食指累高堂。其九骊歌缓缓度离筵，正与亲朋话别天；此去但教磨铁砚，再来唯望插金莲。即今馆阁需才日，是我文章报国年；览镜苍苍犹未改，不应身世久迍邅。其十一入都门便到家，征人北上日西斜；槐厅谬赴明经选，桂苑犹虚及第花。世路恩仇收短剑，人情冷暖验笼纱；倘无驷马高车日，誓不重回故里车。——清代·李鸿章《入都》
120  朝作轻寒暮作阴，愁中不觉已春深。落花有泪因风雨，啼鸟无情自古今。故国江山徒梦寐，中华人物又销沉。龙蛇四海归无所，寒食年年怆客心。——清代·屈大均《壬戌清明作》
121  岁晚身何托，灯前客未空。半生忧患里，一梦有无中。发短愁催白，颜衰酒借红。我歌君起舞，潦倒略相同。——宋代·陈师道《除夜对酒赠少章》
122  勿言草卉贱，幸宅天池中。微根才出浪，短干未摇风。宁知寸心里，蓄紫复含红！——南北朝·沈约《咏新荷应诏》
123  故交吾未测，薄宦空年岁。晚节踪曩贤，雄词冠当世。 堂中皆食客，门外多酒债。产业曾未言，衣裘与人敝。 飘飖戎幕下，出入关山际。转战轻壮心，立谈有边计。 云沙自回合，天海空迢递。星高汉将骄，月盛胡兵锐。 沙深冷陉断，雪暗辽阳闭。亦谓扫欃枪，旋惊陷蜂虿。 归旌告东捷，斗骑传西败。遥飞绝汉书，已筑长安第。画龙俱在叶，宠鹤先居卫。勿辞部曲勋，不藉将军势。 相逢季冬月，怅望穷海裔。折剑留赠人，严装遂云迈。 我行将悠缅，及此还羁滞。曾非济代谋，且有临深诫。 随波混清浊，与物同丑丽。眇忆青岩栖，宁忘褐衣拜。 自言爱水石，本欲亲兰蕙。何意薄松筠，翻然重菅蒯。 恒深取与分，孰慢平生契。款曲鸡黍期，酸辛别离袂。 逢时愧名节，遇坎悲沦替。适赵非解纷，游燕往无说。 浩歌方振荡，逸翮思凌励。倏若异鹏抟，吾当学蝉蜕。——唐代·高适《赠别王十七管记》
124  潇洒江湖十过秋，酒杯无日不迟留。谢公城畔溪惊梦，苏小门前柳拂头。千里云山何处好，几人襟韵一生休。尘冠挂却知闲事，终拟蹉跎访旧游。——唐代·杜牧《自宣城赴官上京》
125  倦闻子规朝暮声，不意忽有黄鹂鸣。一声梦断楚江曲，满眼故园春意生。目极千里无山河，麦芒际天摇清波。王畿优本少赋役，务闲酒熟饶经过。此时晴烟最深处，舍南巷北遥相语。翻日迥度昆明飞，凌风邪看细柳翥。我今误落千万山，身同伧人不思还。乡禽何事亦来此，令我生心忆桑梓。闭声回翅归务速，西林紫椹行当熟。——唐代·柳宗元《闻黄鹂》
126  异国非所志，烦劳殊清闲。惊涛千万里，无乃见钟山。——唐代·李煜《亡后见形诗》
127  客睡何曾著，秋天不肯明。卷帘残月影，高枕远江声。 计拙无衣食，途穷仗友生。老妻书数纸，应悉未归情。——唐代·杜甫《客夜》
128  催榜渡乌江，神骓泣向风。君王今解剑，何处逐英雄？——唐代·李贺《马诗二十三首·其十》
129  春岸桃花水，云帆枫树林。偷生长避地，适远更沾襟。老病南征日，君恩北望心。百年歌自苦，未见有知音。——唐代·杜甫《南征》
130  行止皆无地，招寻独有君。酒中堪累月，身外即浮云。露白宵钟彻，风清晓漏闻。坐携馀兴往，还似未离群。——唐代·杜审言《秋夜宴临津郑明府宅》
131  十年身事各如萍，白首相逢泪满缨。老去不知花有态，乱来唯觉酒多情。贫疑陋巷春偏少，贵想豪家月最明。且对一尊开口笑，未衰应见泰阶平。——唐代·韦庄《与东吴生相遇》
132  江风扬浪动云根，重碇危樯白日昏。已断燕鸿初起势，更惊骚客后归魂。汉廷急诏谁先入，楚路高歌自欲翻。万里相逢欢复泣，凤巢西隔九重门。——唐代·李商隐《赠刘司户蕡》
133  暮雨潇潇江上村，绿林豪客夜知闻。他时不用逃名姓，世上如今半是君。——唐代·李涉《井栏砂宿遇夜客》
134  带雪梅初暖，含烟柳尚青。来窥童子偈，得听法王经。会理知无我，观空厌有形。迷心应觉悟，客思未遑宁。——唐代·孟浩然《陪姚使君题惠上人房》
135  万事销身外，生涯在镜中。惟将两鬓雪，明日对秋风。——唐代·李益《立秋前一日览镜》
136  青衫匹马万人呼，幕府当年急急符。愧我明珠成薏苡，负君赤手缚於菟。观书老眼明如镜，论事惊人胆满躯。万里云霄送君去，不妨风雨破吾庐。——宋代·辛弃疾《送湖南部曲》
137  熟知茅斋绝低小，江上燕子故来频。衔泥点污琴书内，更接飞虫打着人。——唐代·杜甫《绝句漫兴九首·其三》
138  黄沙碛里客行迷，四望云天直下低。为言地尽天还尽，行到安西更向西。——唐代·岑参《过碛》
139  开从绿条上，散逐香风远。故取花落时，悠扬占春晚。 轻飞不假风，轻落不委地。撩乱舞晴空，发人无限思。 晴天闇闇雪，来送青春暮。无意似多情，千家万家去。——唐代·刘禹锡《柳花词三首》
140  孤骨夜难卧，吟虫相唧唧。老泣无涕洟，秋露为滴沥。去壮暂如剪，来衰纷似织。触绪无新心，丛悲有馀忆。讵忍逐南帆，江山践往昔。秋月颜色冰，老客志气单。冷露滴梦破，峭风梳骨寒。席上印病文，肠中转愁盘。疑怀无所凭，虚听多无端。棓桐枯峥嵘，声响如哀弹。一尺月透户，仡栗如剑飞。老骨坐亦惊，病力所尚微。虫苦贪夜色，鸟危巢焚辉。孀娥理故丝，弧哭抽馀噫。浮年不可追，衰步多夕归。秋至老更贫，破屋无门扉。一片月落床，四壁风入衣。疏梦不复远，弱心良易归。商葩将去绿，缭绕争馀辉。野步踏事少，病谋向物违。幽幽草根虫，生意与我微。竹风相戛语，幽闺暗中闻。鬼神满衰听，恍愡难自分。商叶堕干雨，秋衣卧单云。病骨可剸物，酸呻亦成文。瘦攒如此枯，壮落随西曛。袅袅一线命，徒言系絪缊。老骨惧秋月，秋月刀剑棱。纤威不可干，冷魂坐自凝。羁雌巢空镜，仙飙荡浮冰。惊步恐自翻，病大不敢凌。单床寤皎皎，瘦卧心兢兢。洗河不见水，透浊为清澄。诗壮昔空说，诗衰今何凭。老病多异虑，朝夕非一心。商虫哭衰运，繁响不可寻。秋草瘦如发，贞芳缀疏金。晚鲜讵几时，驰景还易阴。弱习徒自耻，暮知欲何任。露才一见馋，潜智早已深。防深不防露，此意古所箴。岁暮景气干，秋风兵甲声。织织劳无衣，喓喓徒自鸣。商声耸中夜，蹇支废前行。青发如秋园，一剪不复生。少年如饿花，瞥见不复明。君子山岳定，小人丝毫争。多争多无寿，天道戒其盈。冷露多瘁索，枯风饶吹嘘。秋深月清苦。虫老声粗疏。赪珠枝累累，芳金蔓舒舒。草木亦趣时，寒荣似春馀。自悲零落生，与我心何如。老人朝夕异，生死每日中。坐随一啜安，卧与万景空。视短不到门，听涩讵逐风。还如刻削形，免有纤悉聪。浪浪谢初始，皎皎幸归终。孤隔文章友，亲密蒿莱翁。岁绿闵似黄，秋节迸已穷。四时既相迫，万虑自然丛。南逸浩淼际，北贫硗确中。曩怀沉遥江，衰思结秋嵩。锄食难满腹，叶衣多丑躬。尘缕不自整，古吟将谁通。幽竹啸鬼神，楚铁生虬龙。志生多异感，运郁由邪衷。常思书破衣，至死教初重。习乐莫习声，习声多顽聋。明明胸中言，愿写为高崇。幽苦日日甚，老力步步微。常恐暂下床，至门不复归。饥者重一食，寒者重一衣。泛广岂无涘，姿行亦有随。语中失次第，身外生疮痍。桂蠧既潜污，桂花损贞姿。詈言一失香，千古闻臭词。将死始前悔，前悔不可追。哀哉轻薄行，终日与驷驰。流运闪欲尽，枯折皆相号。棘枝风哭酸，桐叶霜颜高。老虫干铁鸣，惊兽孤玉咆。商气洗声瘦，晚阴驱景芳。集耳不可遏，噎神不可逃。蹇行散馀郁，幽坐谁与曹。抽壮无一线，剪怀盈千刀。清诗既名朓，金菊亦姓陶。收拾昔所弃，咨嗟今比毛。幽幽岁晏言，零落不可操。霜气入病骨，老人身生冰。衰毛暗相刺，冷痛不可胜。鷕鷕伸至明，强强揽所凭。瘦坐形欲折，晚饥心将崩。劝药左右愚，言语如见憎。耸耳噎神开，始知功用能。日中视馀疮，暗锁闻绳蝇。彼齅一何酷，此味半点凝。潜毒尔无猒，馀生我堪矜。冻飞幸不远，冬令反心惩。出没各有时，寒热苦相凌。仰谢调运翁，请命愿有征。黄河倒上天，众水有却来。人心不及水，一直去不回。一直亦有巧，不肯至蓬莱。一直不知疲，唯闻至省台。忍古不失古，失古志易催。失古剑亦折，失古琴亦哀。夫子失古泪，当时落漼漼。诗老失古心，至今寒皑皑。古骨无浊肉，古衣如藓苔。劝君勉忍古，忍古销尘埃。詈言不见血，杀人何纷纷。声如穷家犬，吠窦何訚訚。詈痛幽鬼哭，詈侵黄金贫。言词岂用多，憔悴在一闻。古詈舌不死，至今书云云。今人咏古书，善恶宜自分。秦火不爇舌，秦火空蓺文。所以詈更生，至今横絪缊。——唐代·孟郊《秋怀十五首》
141  万里春应尽，三江雁亦稀。连天汉水广，孤客郢城归。郧国稻苗秀，楚人菰米肥。悬知倚门望，遥识老莱衣。——唐代·王维《送友人南归》
142  临高台以轩，下有清水清且寒。江有香草目以兰，黄鹄高飞离哉翻。关弓射鹄，令我主寿万年。——两汉·佚名《临高台》
143  晓披烟雾入青峦，山寺疏钟万木寒。千古河流成沃野，几年沙势自风湍。水穿石甲龙鳞动，日绕峰头佛顶宽。宫阙五云天北极，高秋更上九霄看。——明代·王守仁《登大伾山诗》
144  秋阴细细压茅堂，吟虫啾啾昨夜凉。雨开芭蕉新闲旧，风撼篔簹宫应商。砧声已急不可缓，檐景既短难为长。狐裘断缝弃墙角，岂念晏岁多繁霜。茅堂索索秋风发，行遶空庭紫苔滑。蛙号池上晚来雨，鹊转南枝夜深月。翻手覆手不可期，一死一生交道绝。湖水无端浸白云，故人书断孤鸿没。——宋代·黄庭坚《秋怀二首》
145  战罢秋风笑物华，野人偏自献黄花。已看铁骨经霜老，莫遣金心带雨斜。——明代·张煌言《野人饷菊有感》
146  去国登兹楼，怀归伤暮秋。天长落日远，水净寒波流。秦云起岭树，胡雁飞沙洲。苍苍几万里，目极令人愁。——唐代·李白《登新平楼》
147  野老篱前江岸回，柴门不正逐江开。渔人网集澄潭下，贾客船随返照来。长路关心悲剑阁，片云何意傍琴台。王师未报收东郡，城阙秋生画角哀。——唐代·杜甫《野老》
148  此地曾居住，今来宛似归。可怜汾上柳，相见也依依。——唐代·岑参《题平阳郡汾桥边柳树》
149  郡城南下接通津，异服殊音不可亲。青箬裹盐归峒客，绿荷包饭趁虚人。鹅毛御腊缝山罽，鸡骨占年拜水神。愁向公庭问重译，欲投章甫作文身。——唐代·柳宗元《柳州峒氓》
150  十载飘然绳检外，樽前自献自为酬。秋山春雨闲吟处，倚遍江南寺寺楼。云门寺外逢猛雨，林黑山高雨脚长。曾奉郊宫为近侍，分明??羽林枪。李白题诗水西寺，古木回岩楼阁风。半醒半醉游三日，红白花开山雨中。——唐代·杜牧《念昔游三首》
151  锋镝牢囚取次过，依然不废我弦歌。死犹未肯输心去，贫亦岂能奈我何！廿两棉花装破被，三根松木煮空锅。一冬也是堂堂地，岂信人间胜著多。——清代·黄宗羲《山居杂咏》
152  吴中好处是苏州，却为王程得胜游。半世三江五湖棹，十年四泊百花洲。岸傍杨柳都相识，眼底云山苦见留。莫怨孤舟无定处，此身自是一孤舟。——宋代·杨万里《泊平江百花洲》
153  羽檄如流星，虎符合专城；喧呼救边急，群鸟皆夜鸣。白日曜紫微，三公运权衡；天地皆得一，澹然四海清。借问此何为？答言楚征兵；渡泸及五月，将赴云南征。怯卒非战士，炎方难远行。长号别严亲，日月惨光晶。泣尽继以血，心摧两无声。困兽当猛虎，穷鱼饵奔鲸；千去不一还，投躯岂全身？如何舞干戚，一使有苗乎！——唐代·李白《古风·其一》
154  秋晚佳晨重物华，高台复帐驻鸣笳。遨欢任落风前帽，促饮争吹酒上花。溪态澄明初雨毕，日痕清淡不成霞。白头太守真愚甚，满插茱萸望辟邪。——宋代·宋祁《九日置酒》
155  幅巾藜杖北城头，卷地西风满眼愁。一点烽传散关信，两行雁带杜陵秋。山河兴废供搔首，身世安危入倚楼。横槊赋诗非复昔，梦魂犹绕古梁州。——宋代·陆游《秋晚登城北楼》
156  云峰满目放春晴，历历银钩指下生。自恨罗衣掩诗句，举头空羡榜中名。——唐代·鱼玄机《游崇真观南楼睹新及第题名处》
157  洞庭明月一千里，凉风雁啼天在水。九节菖蒲石上死，湘神弹琴迎帝子。山头老桂吹古香，雌龙怨吟寒水光。沙浦走鱼白石郎，闲取真珠掷龙堂。——唐代·李贺《帝子歌》
158  北楼西望满晴空，积水连山胜画中。湍上急流声若箭，城头残月势如弓。垂竿已羡磻溪老，体道犹思塞上翁。为问边庭更何事，至今羌笛怨无穷。——唐代·高适《金城北楼》
159  送君不相见，日暮独愁绪。江上空裴回，天边迷处所。 郡邑经樊邓，山河入嵩汝。蒲轮去渐遥，石径徒延伫。——唐代·孟浩然《送辛大之鄂渚不及》
160  蟠木不雕饰，且将斤斧疏。樽成山岳势，材是栋梁馀。 外与金罍并，中涵玉醴虚。惭君垂拂拭，遂忝玳筵居。 拥肿寒山木，嵌空成酒樽。愧无江海量，偃蹇在君门。——唐代·李白《咏山樽二首》
161  胡骄马惊沙尘起，胡雏饮马天津水。君为张掖近酒泉，我窜三色九千里。天地再新法令宽，夜郎迁客带霜寒。 西忆故人不可见，东风吹梦到长安。宁期此地忽相遇，惊喜茫如堕烟雾。玉箫金管喧四筵，苦心不得申长句。 昨日绣衣倾绿尊，病如桃李竟何言。昔骑天子大宛马，今乘款段诸侯门。赖遇南平豁方寸，复兼夫子持清论。 有似山开万里云，四望青天解人闷。人闷还心闷，苦辛长苦辛。愁来饮酒二千石，寒灰重暖生阳春。 山公醉后能骑马，别是风流贤主人。头陀云月多僧气，山水何曾称人意。不然鸣笳按鼓戏沧流，呼取江南女儿歌棹讴。我且为君槌碎黄鹤楼，君亦为吾倒却鹦鹉洲。赤壁争雄如梦里，且须歌舞宽离忧。——唐代·李白《江夏赠韦南陵冰》
162  浩浩复汤汤，滩声抑更扬。奔流疑激电，惊浪似浮霜。梦觉灯生晕，宵残雨送凉。如何连晓语，只是说家乡？——唐代·韩愈《宿龙宫滩》
163  垂杨叶老莺哺儿，残丝欲断黄蜂归。绿鬓年少金钗客，缥粉壶中沉琥珀。花台欲暮春辞去，落花起作回风舞。 榆荚相催不知数，沈郎青钱夹城路。——唐代·李贺《残丝曲》
164  平林广野骑台荒，山寺钟鸣报夕阳。人事自生今日意，寒花只作去年香。巾欹更觉霜侵鬓，语妙何妨石作肠。落木无边江不尽，此身此日更须忙。——宋代·陈师道《次韵李节推九日登南山》
165  绿树交加山鸟啼，晴风荡漾落花飞。鸟歌花舞太守醉，明日酒醒春已归。春云淡淡日辉辉，草惹行襟絮拂衣。行到亭西逢太守，篮舆酩酊插花归。红树青山日欲斜，长郊草色绿无涯。游人不管春将老，来往亭前踏落花。——宋代·欧阳修《丰乐亭游春三首》
166  始出西南楼，纤纤如玉钩。末映东北墀，娟娟似蛾眉。蛾眉蔽珠栊，玉钩隔琐窗。三五二八时，千里与君同。夜移衡汉落，徘徊帷户中。归华先委露，别叶早辞风。客游厌苦辛，仕子倦飘尘。休澣自公日，宴慰及私辰。蜀琴抽白雪，郢曲发阳春。肴干酒未阕，金壶启夕沦。回轩驻轻盖，留酌待情人。——宋代·鲍照《玩月城西门廨中》
167  苏州司业诗名老，乐府皆言妙入神。看似寻常最奇崛，成如容易却艰辛。——宋代·王安石《题张司业诗》
168  旧山虽在不关身，且向长安过暮春。一树梨花一溪月，不知今夜属何人？——唐代·佚名《杂诗·旧山虽在不关身》
169  箨落长竿削玉开，君看母笋是龙材。更容一夜抽千尺，别却池园数寸泥。斫取青光写楚辞，腻香春粉黑离离。无情有恨何人见，露压烟啼千万枝。家泉石眼两三茎，晓看阴根紫脉生。今年水曲春沙上，笛管新篁拔玉青。古竹老梢惹碧云，茂陵归卧叹清贫。风吹千亩迎雨啸，鸟重一枝入酒尊。——唐代·李贺《昌谷北园新笋四首》
170  无媒径路草萧萧，自古云林远市朝。公道世间唯白发，贵人头上不曾饶。——唐代·杜牧《送隐者一绝》
171  庭前甘菊移时晚，青蕊重阳不堪摘。明日萧条醉尽醒，残花烂熳开何益？篱边野外多众芳，采撷细琐升中堂。念兹空长大枝叶，结根失所缠风霜。——唐代·杜甫《叹庭前甘菊花》
172  圣达有去就，潜光愚其德。鱼与龙同池，龙去鱼不测。当时版筑辈，岂知傅说情。一朝和殷羹，光气为列星。伊尹生空桑，捐庖佐皇极。桐宫放太甲，摄政无愧色。三年帝道明，委质终辅翼。旷哉至人心，万古可为则。时命或大缪，仲尼将奈何。鸾凤忽覆巢，麒麟不来过。 龟山蔽鲁国，有斧且无柯。归来归去来，宵济越洪波。——唐代·李白《纪南陵题五松山》
173  白玉一杯酒，绿杨三月时。春风余几日，两鬓各成丝。秉烛唯须饮，投竿也未迟。如逢渭水猎，犹可帝王师。——唐代·李白《赠钱征君少阳》
174  家园好在尚留秦，耻作明时失路人。恐逢故里莺花笑，且向长安度一春。——唐代·常建《落第长安》
175  丁酉岁，吾北征。出自蓟门，历观燕之旧都，其城池霸异，迹已芜没矣。乃慨然仰叹。忆昔乐生、邹子，群贤之游盛矣。因登蓟丘，作七诗以志之。寄终南卢居士。亦有轩辕之遗迹也。北登蓟丘望，求古轩辕台。应龙已不见，牧马空黄埃。尚想广成子，遗迹白云隈。南登碣石阪，遥望黄金台。丘陵尽乔木，昭王安在哉。霸图怅已矣，驱马复归来。王道已沦昧，战国竞贪兵。乐生何感激，仗义下齐城。雄图竟中夭，遗叹寄阿衡。秦王日无道，太子怨亦深。一闻田光义，匕首赠千金。其事虽不立，千载为伤心。自古皆有死，徇义良独稀。奈何燕太子，尚使田生疑。伏剑诚已矣，感我涕沾衣。大运沦三代，天人罕有窥。邹子何寥廓，漫说九瀛垂。兴亡已千载，今也则无推。逢时独为贵，历代非无才。隗君亦何幸，遂起黄金台。——唐代·陈子昂《蓟丘览古赠卢居士藏用七首》
176  虚怀何所欲，岁晏聊懒逸。云翼谢翩翻，松心保贞实。风秋景气爽，叶落井径出。陶然美酒酣，所谓幽人吉。自当轻尺璧，岂复扫一室。安用簪进贤，少微斯可必。——唐代·权德舆《星名诗》
177  织妇何太忙，蚕经三卧行欲老。蚕神女圣早成丝，今年丝税抽征早。早征非是官人恶，去岁官家事戎索。征人战苦束刀疮，主将勋高换罗幕。缫丝织帛犹努力，变缉撩机苦难织。东家头白双女儿，为解挑纹嫁不得。檐前袅袅游丝上，上有蜘蛛巧来往。羡他虫豸解缘天，能向虚空织罗网。——唐代·元稹《织妇词》
178  吟君叹逝双绝句，使我伤怀奏短歌。世上空惊故人少，集中惟觉祭文多。芳林新叶催陈叶，流水前波让後波。万古到今同此恨，闻琴泪尽欲如何。——唐代·刘禹锡《乐天见示伤微之敦诗晦叔三君子皆有深分因成是诗以寄》
179  秦川如画渭如丝，去国还家一望时。公子王孙莫来好，岭花多是断肠枝。——唐代·韩琮《骆谷晚望》
180  大雅久不作，吾衰竟谁陈？王风委蔓草，战国多荆榛。龙虎相啖食，兵戈逮狂秦。正声何微茫，哀怨起骚人。扬马激颓波，开流荡无垠。废兴虽万变，宪章亦已沦。自从建安来，绮丽不足珍。圣代复元古，垂衣贵清真。群才属休明，乘运共跃鳞。文质相炳焕，众星罗秋旻。我志在删述，垂辉映千春。希圣如有立，绝笔于获麟。——唐代·李白《古风·大雅久不作》
181  晓峰如画参差碧，藤影风摇拂槛垂。野径来多将犬伴，人间归晚带樵随。看云客倚啼猿树，洗钵僧临失鹤池。莫怪无心恋清境，已将书剑许明时。——唐代·李白《别匡山》
182  怅望西风抱闷思，蓼红苇白断肠时。空篱旧圃秋无迹，瘦月清霜梦有知。念念心随归雁远，寥寥坐听晚砧痴。谁怜我为黄花病，慰语重阳会有期。——清代·曹雪芹《忆菊》
183  宿昔青云志，蹉跎白发年。谁知明镜里，形影自相怜。——唐代·张九龄《照镜见白发》
184  深院无人帘幕垂，玉英翠羽灿芳枝。世间颜色难相似，淡月初残未坠时。冰玉风姿照座骞，炎方相遇且相宽。纻衣缟带平生志，正念幽人尚素冠。阻涉鲸波寇盗森，中原回首涕沾襟。清愁万斛无消处，赖有幽花慰客心。——宋代·李纲《渡海至琼管天宁寺咏阇提花三首》
185  霜风渐欲作重阳，熠熠溪边野菊香。久废山行疲荦确，尚能村醉舞淋浪。独眠林下梦魂好，回首人间忧患长。杀马毁车从此逝，子来何处问行藏。——宋代·苏轼《捕蝗至浮云岭山行疲苶有怀子由弟二首·其二》
186  齐景恋遄台，周穆厌紫宫；牛山空洒涕，瑶池实欢悰。年迫愿岂申，游远心能通。大宝不欢娱，况乃守畿封。羁苦孰云慰，观海藉朝风。莫辨洪波极，谁知大壑东。依稀采菱歌，仿佛含嚬容。遨游碧沙渚，游衍丹山峰。——南北朝·谢灵运《行田登海口盘屿山》
187  乃翁知国如知兵，塞垣草木识威名。敌人开户玩处女，掩耳不及惊雷霆。平生端有活国计，百不一试薶九京。阿兄两持庆州节，十年骐驎地上行。潭潭大度如卧虎，边头耕桑长儿女。折冲千里虽有余，论道经邦正要渠。妙年出补父兄处，公自才力应时须。春风旍旗拥万夫，幕下诸将思草枯。智名勇功不入眼，可用折箠笞羌胡。——宋代·黄庭坚《送范德孺知庆州》
188  小浦闻鱼跃，横林待鹤归。闲云不成雨，故傍碧山飞。——宋代·陆游《柳桥晚眺》
189  山行非有期，弥远不能辍。但欲掩昏旦，遂复经圆缺。扪壁窥龙池，攀枝瞰乳穴。积峡忽复启，平途俄已绝。峦垅有合沓，往来无踪辙。昼夜蔽日月，冬夏共霜雪。——魏晋·谢灵运《登庐山绝顶望诸峤》
190  江南佳丽地，金陵帝王州。逶迤带绿水，迢递起朱楼。飞甍夹驰道，垂杨荫御沟。凝笳翼高盖，叠鼓送华辀。献纳云台表，功名良可收。——南北朝·谢朓《入朝曲》
191  咸言上国繁华，岂谓帝城羁旅。十点五点残萤，千声万声秋雨。白云江上故乡，月下风前吟处。欲去不去迟迟，未展平生所伫。——唐代·子兰《秋日思旧山》
192  瞿塘峡口水烟低，白帝城头月向西。唱到竹枝声咽处，寒猿闇鸟一时啼。竹枝苦怨怨何人？夜静山空歇又闻。蛮儿巴女齐声唱，愁杀江楼病使君。巴东船舫上巴西，波面风生雨脚齐。水蓼冷花红簇簇，江篱湿叶碧凄凄。江畔谁人唱竹枝？前声断咽后声迟。怪来调苦缘词苦，多是通州司马诗。——唐代·白居易《竹枝词四首》
193  平野春草绿，晓莺啼远林。日晴潇湘渚，云断岣嵝岑。仙驾不可望，世途非所任。凝情空景慕，万里苍梧阴。——唐代·柳宗元《零陵春望》
194  东方公足下：文章道弊五百年矣。汉魏风骨，晋宋莫传，然而文献有可征者。仆尝暇时观齐、梁间诗，彩丽竞繁，而兴寄都绝，每以永叹。思古人，常恐逶迤颓靡，风雅不作，以耿耿也。一昨于解三处，见明公《咏孤桐篇》，骨气端翔，音情顿挫，光英朗练，有金石声。遂用洗心饰视，发挥幽郁。不图正始之音复睹于兹，可使建安作者相视而笑。解君云：“张茂先、何敬祖，东方生与其比肩。”仆亦以为知言也。故感叹雅制，作《修竹诗》一首，当有知音以传示之。龙种生南岳，孤翠郁亭亭。峰岭上崇崒，烟雨下微冥。夜闻鼯鼠叫，昼聒泉壑声。春风正淡荡，白露已清泠。哀响激金奏，密色滋玉英。岁寒霜雪苦，含彩独青青。岂不厌凝冽，羞比春木荣。春木有荣歇，此节无凋零。始愿与金石，终古保坚贞。不意伶伦子，吹之学凤鸣。遂偶云和瑟，张乐奏天庭。妙曲方千变，箫韶亦九成。信蒙雕斫美，常愿事仙灵。驱驰翠虬驾，伊郁紫鸾笙。结交嬴台女，吟弄升天行。携手登白日，远游戏赤城。低昂玄鹤舞，断续彩云生。永随众仙去，三山游玉京。——唐代·陈子昂《与东方左史虬修竹篇》
195  昨日一花开，今日一花开。今日花正好，昨日花已老。始知人老不如花，可惜落花君莫扫。人生不得长少年，莫惜床头沽酒钱。请君有钱向酒家，君不见，蜀葵花。——唐代·岑参《蜀葵花歌》
196  宿云散洲渚，晓日明村坞。高树临清池，风惊夜来雨。予心适无事，偶此成宾主。——唐代·柳宗元《雨后晓行独至愚溪北池》
197  窜身楚南极，山水穷险艰。步登最高寺，萧散任疏顽。西垂下斗绝，欲似窥人寰。反如在幽谷，榛翳不可攀。命童恣披翦，葺宇横断山。割如判清浊，飘若升云间。远岫攒众顶，澄江抱清湾。夕照临轩堕，栖鸟当我还。菡萏溢嘉色，筼筜遗清斑。神舒屏羁锁，志适忘幽潺。弃逐久枯槁，迨今始开颜。赏心难久留，离念来相关。北望间亲爱，南瞻杂夷蛮。置之勿复道，且寄须臾闲。——唐代·柳宗元《构法华寺西亭》
198  长卿怀茂陵，绿草垂石井。弹琴看文君，春风吹鬓影。梁王与武帝，弃之如断梗。惟留一简书，金泥泰山顶。日夕著书罢，惊霜落素丝。镜中聊自笑，讵是南山期。头上无幅巾，苦蘗已染衣。不见清溪鱼，饮水得自宜。——唐代·李贺《咏怀二首》
199  乔木幽人三亩宅，生刍一束向谁论？藤萝得意干云日，箫鼓何心进酒尊。白屋可能无孺子，黄堂不是欠陈蕃。古人冷淡今人笑，湖水年年到旧痕。——宋代·黄庭坚《徐孺子祠堂》
200  先生名利比尘灰，绿竹青松手自栽。拟把一竿盘石上，幅巾闲过峡山来。清时通退一何忙，抚志山西汉仲长。静觉眼根无俗物，翛然一室自焚香。隐德家声累世闻，考盘幽涧作闲人。夭红过眼随荣谢，菊秀兰香自占春。种竹淇园远致君，生平孤节负辛勤。需贤侧席非无意，地远言轻岂易闻。——宋代·王汝舟《咏归堂隐鳞洞》
201  朔风万里入衣多，嘹呖寒空一雁过。鱼泽滩头嘶猎马，省嵬城畔看黄河。香醪欲醉茱萸节，壮志还为出塞歌。骋望因高云外尽，乡关回首愧烟萝。——明代·石茂华《九月九日登长城关》
202  骠骑非无势，少卿终不去。世道剧颓波，我心如砥柱。贾生明王道，卫绾工车戏。同遇汉文时，何人居贵位。——唐代·刘禹锡《咏史二首》
203  凄风淅沥飞严霜，苍鹰上击翻曙光。云披雾裂虹霓断，霹雳掣电捎平冈。砉然劲翮剪荆棘，下攫狐兔腾苍茫。爪毛吻血百鸟逝，独立四顾时激昂。炎风溽暑忽然至，羽翼脱落自摧藏。草中狸鼠足为患，一夕十顾惊且伤。但愿清商复为假，拔去万累云间翔。——唐代·柳宗元《笼鹰词》
204  一篇长恨有风情，十首秦吟近正声。每被老元偷格律，苦教短李伏歌行。世间富贵应无分，身后文章合有名。莫怪气粗言语大，新排十五卷诗成。——唐代·白居易《编集拙诗成一十五卷因题卷末戏赠元九、李二十》
205  夜醉长沙酒，晓行湘水春。岸花飞送客，樯燕语留人。贾傅才未有，褚公书绝伦。高名前后事，回首一伤神。——唐代·杜甫《发潭州》
206  川明气已变，岩寒云尚拥。南亭草心绿，春塘泉脉动。景煦听禽响，雨余看柳重。逍遥池馆华，益愧专城宠。——唐代·韦应物《春游南亭》
207  东壁图书府，西园翰墨林。诵诗闻国政，讲易见天心。位窃和羹重，恩叨醉酒深。缓歌春兴曲，情竭为知音。——唐代·张说《恩制赐食于丽正殿书院宴赋得林字》
208  南京久客耕南亩，北望伤神坐北窗。昼引老妻乘小艇，晴看稚子浴清江。俱飞蛱蝶元相逐，并蒂芙蓉本自双。茗饮蔗浆携所有，瓷罂无谢玉为缸。——唐代·杜甫《进艇》
209  鹤鸣楚山静，露白秋江晓。连袂度危桥，萦回出林杪。西岑极远目，毫末皆可了。重叠九疑高，微茫洞庭小。迥穷两仪际，高出万象表。驰景泛颓波，遥风递寒筱。谪居安所习，稍厌从纷扰。生同胥靡遗，寿比彭铿夭。蹇连困颠踣，愚蒙怯幽眇。非令亲爱疏，谁使心神悄。偶兹遁山水，得以观鱼鸟。吾子幸淹留，缓我愁肠绕。——唐代·柳宗元《与崔策登西山》
210  日午树阴正，独吟池上亭。静看蜂教诲，闲想鹤仪形。法酒调神气，清琴入性灵。浩然机已息，几杖复何铭。——唐代·刘禹锡《昼居池上亭独吟》
211  平远江山极目回，古祠漠漠背城开。莫嫌举世无知己，未有庸人不忌才。放逐肯消亡国恨？岁时犹动楚人哀！湘兰沅芷年年绿，想见吟魂自往来。——清代·查慎行《三闾祠》
212  黄昏封印点刑徒，愧负荆山入座隅。却羡卞和双刖足，一生无复没阶趋。——唐代·李商隐《任弘农尉献州刺史乞假还京》
213  牛靿咤咤，田确确，旱块敲牛蹄趵趵。种得官仓珠颗谷，六十年来兵簇簇，日月食粮车辘辘。一日官军收海服，驱牛驾车食牛肉，归来攸得牛两角。重铸锄犁作斤，姑舂妇担去轮官，输官不足归卖屋。愿官早胜仇早覆，农死有儿牛有犊，不遣官军粮不足。——唐代·元稹《田家词》
214  纳湖诗筒连画卷，坐看复行吟。想像南湖水，秋来几许深。东渚小山幽桂丛，岁暮霭佳色。花落洞庭波，秋风渺何极！咏归桥绿涨平湖水，朱栏跨小桥。舞雩千载事，历历在今朝。船斋考盘虽在陆，滉漾水云深。正尔沧洲趣，难忘魏阙心。丽泽堂堂后林阴密，堂前湖水深。感君怀我意，千里梦相寻。兰涧光风浮碧涧，兰杜日猗猗。竟岁无人采，含薰祗自知。书楼君家一编书，不自圯上得。石室寄林端，时来玩幽赜。山斋藏书楼上头，读书楼下屋。怀哉千载心，俯仰数椽足。蒙轩先生湖海姿，蒙养今自閟。铭坐仰先贤，点画存彖系。石疏此竹下渠，漱彼涧中石。暮馆绕寒声，秋空动澄碧。卷云亭西山云气深，徙倚一舒　。浩荡忽搴开，为君展遐眺。柳堤渚华初出水，堤树亦成行。吟罢天津句，　风拂面凉。月榭月色三秋白，湖光四面平。与君凌倒景，上下极空明。濯清涉江采芙蓉，十反心无斁。不遇无极翁，深衷竟谁识？西屿朝吟东渚风，夕弄西屿月。人境谅非遥，湖山自幽绝。淙琤谷湖光湛不流，嵌窦亦潜注。倚杖忽琮琤，竹深无觅处。听雨舫彩舟停画桨，容与得欹眠。梦破蓬窗雨，寒声动一川。梅堤仙人冰雪姿，贞秀绝伦拟。驿使讵知闻，寻香问烟水。采菱舟湖平秋水碧，桂棹木兰舟。一曲菱歌晚，惊飞欲下鸥。南阜高丘复层观，何日去登临？一目长空尽，寒江列暮岑。——宋代·朱熹《奉同张敬夫城南二十咏》
215  胸中磊落藏五兵，欲试无路空峥嵘。酒为旗鼓笔刀槊，势从天落银河倾。端溪石池浓作墨，烛光相射飞纵横。须臾收卷复把酒，如见万里烟尘清。丈夫身在要有立，逆虏运尽行当平。何时夜出五原塞，不闻人语闻鞭声。——宋代·陆游《题醉中所作草书卷后》
216  望夷宫中鹿为马，秦人半死长城下。避时不独商山翁，亦有桃源种桃者。此来种桃经几春，采花食实枝为薪。儿孙生长与世隔，虽有父子无君臣。渔郎漾舟迷远近，花间相见因相问。世上那知古有秦，山中岂料今为晋。闻道长安吹战尘，春风回首一沾巾。重华一去宁复得，天下纷纷经几秦。——宋代·王安石《桃源行》
217  摇落秋为气，凄凉多怨情。啼枯湘水竹，哭坏杞梁城。天亡遭愤战，日蹙值愁兵。直虹朝映垒，长星夜落营。楚歌饶恨曲，南风多死声。眼前一杯酒，谁论身后名！——南北朝·庾信《拟咏怀十一》
218  夜梦上河汉，星辰布其傍。位次稍能辩，罗列争光芒。自箕历牛女，与斗直相当。既悟到上天，百事应可详。其中有神官，张目如电光。玄衣乘苍虬，身佩水玉珰。丘蛇与穹鳖，盘结为纪纲。我心恐且怪，再拜忽祸殃。臣实居下土，不意涉此方。既得接威灵，敢问固不量。有牛岂不力，何惮使服箱。有女岂不工，何惮缝衣裳。有斗岂不柄，何惮挹酒浆。卷舌不得言，安用施穹苍。何彼东方箕，有恶务簸扬。唯识此五者，愿言无我忘。神官呼我前，告我无不臧。上天非汝知，何苦诘其常。岂惜尽告汝，於汝恐不庠。至如人间疑，汝敢问於王。扣头谢神官，臣言大为狂。骇汗忽尔觉，残灯荧空堂。——宋代·梅尧臣《梦登河汉》
219  寒沙四面平，飞雪千里惊。风断阴山树，雾失交河城。朝驱左贤阵，夜薄休屠营。昔事前军幕，今逐嫖姚兵。失道刑既重，迟留法未轻。所赖今天子，汉道日休明。——南北朝·范云《效古诗》
220  金风荡初节，玉露凋晚林。此夕穷涂士，郁陶伤寸心。野平葭苇合，村荒藜藿深。眺听良多感，徙倚独沾襟。沾襟何所为，怅然怀古意。秦俗犹未平，汉道将何冀。樊哙市井徒，萧何刀笔吏。一朝时运会，千古传名谥。寄言世上雄，虚生真可愧。——隋代·李密《淮阳感怀》
221  手风慵展一行书，眼暗休寻九局图。窗里日光飞野马，案头筠管长蒲卢。谋身拙为安蛇足，报国危曾捋虎须。 举世可能无默识，未知谁拟试齐竽。——唐代·韩偓《安贫》
222  长望竟何极，闽云连越边。南州饶奇怪，赤县多灵仙。金峰各亏日，铜石共临天。阳岫照鸾采，阴溪喷龙泉。残杌千代木，廧崒万古烟。禽鸣丹壁上，猿啸青崖间。秦皇慕隐沦，汉武愿长年。皆负雄豪威，弃剑为名山。况我葵藿志，松木横眼前。所若同远好，临风载悠然。——南北朝·江淹《游黄檗山》
223  寓居湘岸四无邻，世网难婴每自珍。莳药闲庭延国老，开樽虚室值贤人。泉回浅石依高柳，径转垂藤闲绿筠。 闻道偏为五禽戏，出门鸥鸟更相亲。——唐代·柳宗元《从崔中丞过卢少尹郊居》
224  西忆岐阳信，无人遂却回。眼穿当落日，心死著寒灰。雾树行相引，莲峰望忽开。所亲惊老瘦，辛苦贼中来。愁思胡笳夕，凄凉汉苑春。生还今日事，间道暂时人。司隶章初睹，南阳气已新。喜心翻倒极，呜咽泪沾巾。死去凭谁报，归来始自怜。犹瞻太白雪，喜遇武功天。影静千官里，心苏七校前。今朝汉社稷，新数中兴年。——唐代·杜甫《喜达行在所三首》
225  亭高出鸟外，客到与云齐。树点千家小，天围万岭低。残虹挂陕北，急雨过关西。酒榼缘青壁，瓜田傍绿溪。微官何足道，爱客且相携。唯有乡园处，依依望不迷。——唐代·岑参《早秋与诸子登虢州西亭观眺》
226  马汗踏成泥，朝驰几万蹄。雪中行地角，火处宿天倪。塞迥心常怯，乡遥梦亦迷。那知故园月，也到铁关西。——唐代·岑参《宿铁关西馆》
227  山水观形胜，襄阳美会稽。最高唯望楚，曾未一攀跻。 石壁疑削成，众山比全低。晴明试登陟，目极无端倪。 云梦掌中小，武陵花处迷。暝还归骑下，萝月映深溪。——唐代·孟浩然《登望楚山最高顶》
228  夹水苍山路向东，东南山豁大河通。寒树依微远天外，夕阳明灭乱流中。孤村几岁临伊岸，一雁初晴下朔风。为报洛桥游宦侣，扁舟不系与心同。——唐代·韦应物《自巩洛舟行入黄河即事寄府县僚友》
229  结茅临古渡，卧见长淮流。窗里人将老，门前树已秋。寒山独过雁，暮雨远来舟。日夕逢归客，那能忘归游！——唐代·韦应物《淮上遇洛阳李主簿》
230  大唐造昌运，品物荷时成。乘秋逢令节，锡宴观群情。俯临秦山川，高会汉公卿。未追赤松子，且泛黄菊英。赓歌圣人作，海内同休明。——唐代·李泌《奉和圣制重阳赐会聊示所怀》
231  高楼风雨感斯文，短翼差池不及群。刻意伤春复伤别，人间惟有杜司勋。——唐代·李商隐《杜司勋》
232  闻名欣识面，异好有同功。我亦惭吾子，人谁恕此公。百年双白鬓，万里一秋风。为说任安在，依然一秃翁。——宋代·陈师道《送吴先生谒惠州苏副使》
233  突骑连营鸟不飞，北风浩浩发阴机。三秦形胜无今古，千里传闻果是非；偃蹇鲸鲵人海涸，分明蛇犬铁山围。穷途老阮无奇策，空望岐阳泪满衣。百二关河草不横，十年戎马暗秦京。岐阳西望无来信，陇水东流闻哭声；野蔓有情萦战骨，残阳何意照空城！从谁细向苍苍问，争遣蚩尤作五兵？眈眈九虎护秦关，懦楚孱齐机上看。禹贡土田推陆海，汉家封徼尽天山。北风猎猎悲笳发，渭水潇潇战骨寒。三十六峰长剑在，倚天仙掌惜空闲。——金朝·元好问《岐阳三首》
234  侯门辞必服，忍位取悲增。去鲁心犹在，从周力未能。家山余五柳，人世遍千灯。莫让金钱施，无生道自弘。——唐代·柳宗元《送元暠师诗》
235  西陆动凉气，惊乌号北林。栖息岂殊性，集枯安可任。鸿鹄去不返，勾吴阻且深。徒嗟日沈湎，丸鼓骛奇音。东海久摇荡，南风已骎骎。坐使青天暮，小星愁太阴。众情嗜奸利，居货捐千金。危根一以振，齐斧来相寻。揽衣中夜起，感物涕盈襟。微霜众所践，谁念岁寒心。旭日照寒野，鸒斯起蒿莱。啁啾有馀乐，飞舞西陵隈。回风旦夕至，零叶委陈荄。所栖不足恃，鹰隼纵横来。——唐代·柳宗元《感遇二首》
236  异域阴山外，孤城雪海边。秋来唯有雁，夏尽不闻蝉。雨拂毡墙湿，风摇毳幕羶。轮台万里地，无事历三年。——唐代·岑参《首秋轮台》
237  川上常极目，世情今已闲。去帆带落日，征路随长山。亲友若云霄，可望不可攀。于兹任所惬，浩荡风波间。清晨泛中流，羽族满汀渚。黄鹄何处来，昂藏寡俦侣。飞鸣无人见，饮啄岂得所。云汉尔固知，胡为不轻举。野人头尽白，与我忽相访。手持青竹竿，日暮淇水上。虽老美容色，虽贫亦闲放。钓鱼三十年，中心无所向。南登滑台上，却望河淇间。竹树夹流水，孤城对远山。念兹川路阔，羡尔沙鸥闲。长想别离处，犹无音信还。东入黄河水，茫茫泛纡直。北望太行山，峨峨半天色。山河相映带，深浅未可测。自昔有贤才，相逢不相识。秋日登滑台，台高秋已暮。独行既未惬，怀土怅无趣。晋宋何萧条，羌胡散驰鹜。当时无战略，此地即边戍。兵革徒自勤，山河孰云固。乘闲喜临眺，感物伤游寓。惆怅落日前，飘飖远帆处。北风吹万里，南雁不知数。归意方浩然，云沙更回互。乱流自兹远，倚楫时一望。遥见楚汉城，崔嵬高山上。天道昔未测，人心无所向。屠钓称侯王，龙蛇争霸王。缅怀多杀戮，顾此生惨怆。圣代休甲兵，吾其得闲放。兹川方悠邈，云沙无前后。古堰对河壖，长林出淇口。独行非吾意，东向日已久。忧来谁得知，且酌尊中酒。朝从北岸来，泊船南河浒。试共野人言，深觉农夫苦。去秋虽薄熟，今夏犹未雨。耕耘日勤劳，租税兼舄卤。园蔬空寥落，产业不足数。尚有献芹心，无因见明主。茫茫浊河注，怀古临河滨。禹功本豁达，汉迹方因循。坎德昔滂沱，冯夷胡不仁。激潏陵堤防，东郡多悲辛。天子忽惊悼，从官皆负薪。畚筑岂无谋，祈祷如有神。宣房今安在，高岸空嶙峋。我行倦风湍，辍棹将问津。空传歌瓠子，感慨独愁人。孟夏桑叶肥，秾阴夹长津。蚕农有时节，田野无闲人。临水狎渔樵，望山怀隐沦。谁能去京洛，憔悴对风尘。朝景入平川，川长复垂柳。遥看魏公墓，突兀前山后。忆昔大业时，群雄角奔走。伊人何电迈，独立风尘首。传檄举敖仓，拥兵屯洛口。连营一百万，六合如可有。方项终比肩，乱隋将假手。力争固难恃，骄战曷能久。若使学萧曹，功名当不朽。皤皤河滨叟，相遇似有耻。辍榜聊问之，答言尽终始。一生虽贫贱，九十年未死。且喜对儿孙，弥惭远城市。结庐黄河曲，垂钓长河里。漫漫望云沙，萧条听风水。所思强饭食，永愿在乡里。万事吾不知，其心只如此。——唐代·高适《自淇涉黄河途中作十三首》
238  骄阳愆岁事，良牧念菑畲。列骑低残月，鸣茄度碧虚。稍穷樵客路，遥驻野人居。谷口寒流净，丛祠古木疏。焚香秋雾湿，奠玉晓光初。肸蠁巫言报，精诚礼物余。惠风仍偃草，灵雨会随车。俟罪非真吏，翻惭奉简书。——唐代·柳宗元《韦使君黄溪祈雨见召从行至祠下口号》
239  久知老会至，不谓便见侵。今年宜未衰，稍已来相寻。齿疏发就种，奔走力不任。咄此可奈何，未必伤我心。彭聃安在哉？周孔亦已沉。古称寿圣人，曾不留至今。但愿得美酒，朋友常共斟。是时春向暮，桃李生繁阴。日照天正绿，杳杳归鸿吟。出门呼所亲，扶杖登西林。高歌足自快，商颂有遗音。——唐代·柳宗元《觉衰》
240  理世固轻士，弃捐湘之湄。阳光竟四溟，敲石安所施。铩羽集枯干，低昂互鸣悲。朔云吐风寒，寂历穷秋时。君子尚容与，小人守兢危。惨凄日相视，离忧坐自滋。樽酒聊可酌，放歌谅徒为。惜无协律者，窈眇弦吾诗。——唐代·柳宗元《零陵赠李卿元侍御简吴武陵》
241  微官易得罪，谪去济川阴。执政方持法，明君照此心。闾阎河润上，井邑海云深。纵有归来日，各愁年鬓侵。——唐代·王维《初出济州别城中故人》
242  峡口大漠南，横绝界中国。丛石何纷纠，赤山复翕赩。远望多众容，逼之无异色。崔崒乍孤断，逶迤屡回直。信关胡马冲，亦距汉边塞。岂依河山险，将顺休明德。物壮诚有衰，势雄良易极。逦迤忽而尽，泱漭平不息。之子黄金躯，如何此荒域。云台盛多士，待君丹墀侧。——唐代·陈子昂《度峡口山赠乔补阙知之王二无竞》
243  民感桑林雨，云施李靖龙。精诚天地动，意愿鬼神从。村喜禾花实，峰看岭岫重。白旗辉烈日，遥映一杯浓。——宋代·赵汝愚《雨后送李将军还祠偕同寅饮一杯亭》
244  老去无心听管弦，病来杯酒不相便。人生难得秋前雨，乞我虚堂自在眠。——宋代·姜夔《平甫见招不欲往》
245  新霜未落汴水浅，轻舸惟恐东下迟。遶城假得老病马，一步一跛饮人疲。到君官舍欲取别，君惜我去频增嘻。便步髯奴呼子履，又令开席罗酒卮。逡巡陈子果亦至，共坐小室聊伸眉。烹鸡庖兔下筹美，盘实飣餖栗与梨。萧萧细雨作寒色，厌厌尽醉安可辞。门前有客莫许报，我方剧饮冠帻欹。文章或论到渊奥，轻重曾不遗毫厘。间以辨谑每绝倒，岂顾明日无晨炊。六街禁夜犹未去，童仆窃讶吾侪痴。谈兵究弊又何益，万口不谓儒者知。酒酣耳热试发泄，二子尚乃惊我为。露才扬己古来恶，卷舌噤口南方驰。江湖秋老鳜鲈熟，归奉甘旨诚其宜。但愿音尘寄鸟翼，慎勿却效儿女悲。——宋代·梅尧臣《醉中留别永叔子履》
246  不趁常参久，安眠向旧溪。五更千里梦，残月一城鸡。适往言犹在，浮生理可齐。山王今已贵，肯听竹禽啼。——宋代·梅尧臣《梦后寄欧阳永叔》
247  万里秋光客兴赊，同人九日惜年华。台高不尽看枫叶，院净何须坐菊花。对酒披襟形独放，凭风落帽笑谁加。诗成合座皆珠玉，归去迟迟满落霞。——清代·沈辂《九日登高台寺》
248  新沐换轻帻，晓池风露清。自谐尘外意，况与幽人行。霞散众山迥，天高数雁鸣。机心付当路，聊适羲皇情。——唐代·柳宗元《旦携谢山人至愚池》
249  弱植不盈尺，远意驻蓬赢。月寒空阶曙，幽梦彩云生。粪壤擢珠树，莓苔插琼英。芳根閟颜色，徂岁为谁荣。——唐代·柳宗元《新植海石榴》
250  二十解书剑，西游长安城。举头望君门，屈指取公卿。国风冲融迈三五，朝廷欢乐弥寰宇。白璧皆言赐近臣，布衣不得干明主。归来洛阳无负郭，东过梁宋非吾土。兔苑为农岁不登，雁池垂钓心长苦。世人遇我同众人，唯君于我最相亲。且喜百年见交态，未尝一日辞家贫。弹棋击筑白日晚，纵酒高歌杨柳春。欢娱未尽分散去，使我惆怅惊心神。丈夫不作儿女别，临岐涕泪沾衣巾。——唐代·高适《别韦参军》
251  橘柚怀贞质，受命此炎方。密林耀朱绿，晚岁有馀芳。殊风限清汉，飞雪滞故乡。攀条何所叹，北望熊与湘。——唐代·柳宗元《南中荣橘柚》
252  天田不日降皇舆，留滞长沙岁又除。宣室无由问釐事，周南何处托成书。——唐代·柳宗元《闻籍田有感》
253  越绝孤城千万峰，空斋不语坐高舂。印文生绿经旬合，砚匣留尘尽日封。梅岭寒烟藏翡翠，桂江秋水露鰅鳙。丈人本自忘机事，为想年来憔悴容。——唐代·柳宗元《柳州寄丈人周韶州》
1  君不见，黄河之水天上来，奔流到海不复回。君不见，高堂明镜悲白发，朝如青丝暮成雪。人生得意须尽欢，莫使金樽空对月。天生我材必有用，千金散尽还复来。烹羊宰牛且为乐，会须一饮三百杯。岑夫子，丹丘生，将进酒，杯莫停。与君歌一曲，请君为我倾耳听。&倾耳听 一作：侧耳听&钟鼓馔玉不足贵，但愿长醉不复醒。&不足贵 一作：何足贵；不复醒 一作：不愿醒/》
2  寒雨连江夜入吴，平明送客楚山孤。洛阳亲友如相问，一片冰心在玉壶。——唐代·王昌龄《芙蓉楼送辛渐》
3  东临碣石，以观沧海。水何澹澹，山岛竦峙。树木丛生，百草丰茂。秋风萧瑟，洪波涌起。日月之行，若出其中；星汉灿烂，若出其里。幸甚至哉，歌以咏志。——两汉·曹操《步出夏门行·观沧海》
4  对酒当歌，人生几何！譬如朝露，去日苦多。慨当以慷，忧思难忘。何以解忧？唯有杜康。青青子衿，悠悠我心。但为君故，沉吟至今。呦呦鹿鸣，食野之苹。我有嘉宾，鼓瑟吹笙。明明如月，何时可掇？忧从中来，不可断绝。越陌度阡，枉用相存。契阔谈讌，心念旧恩。&谈讌 一作：谈宴&月明星稀，乌鹊南飞。绕树三匝，何枝可依？山不厌高，海不厌深。周公吐哺，天下归心。&海 一作：水&——两汉·曹操《短歌行》
5  浩荡离愁白日斜，吟鞭东指即天涯。落红不是无情物，化作春泥更护花。——清代·龚自珍《己亥杂诗·其五》
6  噫吁嚱，危乎高哉！蜀道之难，难于上青天！蚕丛及鱼凫，开国何茫然！尔来四万八千岁，不与秦塞通人烟。西当太白有鸟道，可以横绝峨眉巅。地崩山摧壮士死，然后天梯石栈相钩连。上有六龙回日之高标，下有冲波逆折之回川。黄鹤之飞尚不得过，猿猱欲度愁攀援。&攀援 一作：攀缘&青泥何盘盘，百步九折萦岩峦。扪参历井仰胁息，以手抚膺坐长叹。问君西游何时还？畏途巉岩不可攀。但见悲鸟号古木，雄飞雌从绕林间。又闻子规啼夜月，愁空山。蜀道之难,难于上青天，使人听此凋朱颜！连峰去天不盈尺，枯松倒挂倚绝壁。飞湍瀑流争喧豗，砯崖转石万壑雷。其险也如此，嗟尔远道之人胡为乎来哉！&也如此 一作：也若此&剑阁峥嵘而崔嵬，一夫当关，万夫莫开。所守或匪亲，化为狼与豺。朝避猛虎，夕避长蛇；磨牙吮血，杀人如麻。锦城虽云乐，不如早还家。蜀道之难,难于上青天，侧身西望长咨嗟！——唐代·李白《蜀道难》
7  千里莺啼绿映红，水村山郭酒旗风。 南朝四百八十寺，多少楼台烟雨中。——唐代·杜牧《江南春》
8  花间一壶酒，独酌无相亲。举杯邀明月，对影成三人。月既不解饮，影徒随我身。暂伴月将影，行乐须及春。我歌月徘徊，我舞影零乱。醒时同交欢，醉后各分散。永结无情游，相期邈云汉。——唐代·李白《月下独酌四首·其一》
9  锦瑟无端五十弦，一弦一柱思华年。庄生晓梦迷蝴蝶，望帝春心托杜鹃。沧海月明珠有泪，蓝田日暖玉生烟。此情可待成追忆，只是当时已惘然。——唐代·李商隐《锦瑟》
10  风急天高猿啸哀，渚清沙白鸟飞回。无边落木萧萧下，不尽长江滚滚来。万里悲秋常作客，百年多病独登台。艰难苦恨繁霜鬓，潦倒新停浊酒杯。——唐代·杜甫《登高》
11  小时不识月，呼作白玉盘。又疑瑶台镜，飞在青云端。仙人垂两足，桂树何团团。白兔捣药成，问言与谁餐？蟾蜍蚀圆影，大明夜已残。羿昔落九乌，天人清且安。阴精此沦惑，去去不足观。忧来其如何？凄怆摧心肝。——唐代·李白《古朗月行》
12  独怜幽草涧边生，上有黄鹂深树鸣。 春潮带雨晚来急，野渡无人舟自横。——唐代·韦应物《滁州西涧》
13  初闻征雁已无蝉，百尺楼高水接天。楼高 一作：楼南》
14  东皋薄暮望，徙倚欲何依。树树皆秋色，山山唯落晖。牧人驱犊返，猎马带禽归。相顾无相识，长歌怀采薇。——唐代·王绩《野望》
15  红豆生南国，春来发几枝。愿君多采撷，此物最相思。——唐代·王维《相思》
16  去年今日此门中，人面桃花相映红。人面不知何处去，桃花依旧笑春风。——唐代·崔护《题都城南庄》
17  千里黄云白日曛，北风吹雁雪纷纷。莫愁前路无知己，天下谁人不识君。六翮飘飖私自怜，一离京洛十余年。丈夫贫贱应未足，今日相逢无酒钱。——唐代·高适《别董大二首》
18  自河南经乱，关内阻饥，兄弟离散，各在一处。因望月有感，聊书所怀，寄上浮梁大兄、於潜七兄、乌江十五兄，兼示符离及下邽弟妹。时难年荒世业空，弟兄羁旅各西东。田园寥落干戈后，骨肉流离道路中。吊影分为千里雁，辞根散作九秋蓬。共看明月应垂泪，一夜乡心五处同。——唐代·白居易《望月有感》
19  昨夜斗回北，今朝岁起东。我年已强仕，无禄尚忧农。桑野就耕父，荷锄随牧童。田家占气候，共说此年丰。——唐代·孟浩然《田家元日》
20  击鼓其镗，踊跃用兵。土国城漕，我独南行。从孙子仲，平陈与宋。不我以归，忧心有忡。爰居爰处？爰丧其马？于以求之？于林之下。死生契阔，与子成说。执子之手，与子偕老。于嗟阔兮，不我活兮。于嗟洵兮，不我信兮。——先秦·佚名《击鼓》
21  昨日登高罢，今朝更举觞。菊花何太苦，遭此两重阳？——唐代·李白《九月十日即事》
22  一封朝奏九重天，夕贬潮州路八千。欲为圣明除弊事，肯将衰朽惜残年！云横秦岭家何在？雪拥蓝关马不前。知汝远来应有意，好收吾骨瘴江边。（版本一）一封朝奏九重天，夕贬潮阳路八千。本为圣朝除弊政，敢将衰朽惜残年。云横秦岭家何在？雪拥蓝关马不前。知汝远来应有意，好收吾骨瘴江边。（版本二）——唐代·韩愈《左迁至蓝关示侄孙湘》
23  中岁颇好道，晚家南山陲。兴来每独往，胜事空自知。行到水穷处，坐看云起时。偶然值林叟，谈笑无还期。——唐代·王维《终南别业》
24  秦时明月汉时关，万里长征人未还。但使龙城飞将在，不教胡马度阴山。骝马新跨白玉鞍，战罢沙场月色寒。城头铁鼓声犹振，匣里金刀血未干。——唐代·王昌龄《出塞二首》
25  苍苍竹林寺，杳杳钟声晚。荷笠带斜阳，青山独归远。——唐代·刘长卿《送灵澈上人》
26  烽火城西百尺楼，黄昏独上海风秋。更吹羌笛关山月，无那金闺万里愁。琵琶起舞换新声，总是关山旧别情。撩乱边愁听不尽，高高秋月照长城。关城榆叶早疏黄，日暮云沙古战场。表请回军掩尘骨，莫教兵士哭龙荒。青海长云暗雪山，孤城遥望玉门关。黄沙百战穿金甲，不破楼兰终不还。大漠风尘日色昏，红旗半卷出辕门。前军夜战洮河北，已报生擒吐谷浑。胡瓶落膊紫薄汗，碎叶城西秋月团。明敕星驰封宝剑，辞君一夜取楼兰。玉门山嶂几千重，山北山南总是烽。人依远戍须看火，马踏深山不见踪。——唐代·王昌龄《从军行七首》
27  寒雨连江夜入吴，平明送客楚山孤。洛阳亲友如相问，一片冰心在玉壶。丹阳城南秋海阴，丹阳城北楚云深。高楼送客不能醉，寂寂寒江明月心。——唐代·王昌龄《芙蓉楼送辛渐二首》
28  金炉香烬漏声残，翦翦轻风阵阵寒。春色恼人眠不得，月移花影上栏杆。——宋代·王安石《春夜》
29  隐隐飞桥隔野烟，石矶西畔问渔船。 桃花尽日随流水，洞在清溪何处边。——唐代·张旭《桃花溪》
30  一为迁客去长沙，西望长安不见家。 黄鹤楼中吹玉笛，江城五月落梅花。——唐代·李白《与史郎中钦听黄鹤楼上吹笛》
31  秋浦长似秋，萧条使人愁。客愁不可度，行上东大楼。正西望长安，下见江水流。寄言向江水，汝意忆侬不。遥传一掬泪，为我达扬州。秋浦猿夜愁，黄山堪白头。清溪非陇水，翻作断肠流。欲去不得去，薄游成久游。何年是归日，雨泪下孤舟。秋浦锦驼鸟，人间天上稀。山鸡羞渌水，不敢照毛衣。两鬓入秋浦，一朝飒已衰。猿声催白发，长短尽成丝。秋浦多白猿，超腾若飞雪。牵引条上儿，饮弄水中月。愁作秋浦客，强看秋浦花。山川如剡县，风日似长沙。醉上山公马，寒歌宁戚牛。空吟白石烂，泪满黑貂裘。秋浦千重岭，水车岭最奇。天倾欲堕石，水拂寄生枝。江祖一片石，青天扫画屏。题诗留万古，绿字锦苔生。千千石楠树，万万女贞林。山山白鹭满，涧涧白猿吟。君莫向秋浦，猿声碎客心。逻人横鸟道，江祖出鱼梁。水急客舟疾，山花拂面香。水如一匹练，此地即平天。耐可乘明月，看花上酒船。渌水净素月，月明白鹭飞。郎听采菱女，一道夜歌归。炉火照天地，红星乱紫烟。赧郎明月夜，歌曲动寒川。白发三千丈，缘愁似个长。不知明镜里，何处得秋霜。秋浦田舍翁，采鱼水中宿。妻子张白鹇，结罝映深竹。桃波一步地，了了语声闻。黯与山僧别，低头礼白云。——唐代·李白《秋浦歌十七首》
32  浮香绕曲岸，圆影覆华池。常恐秋风早，飘零君不知。——唐代·卢照邻《曲池荷》
33  风回云断雨初晴，返照湖边暖复明。乱点碎红山杏发，平铺新绿水蘋生。翅低白雁飞仍重，舌涩黄鹂语未成。不道江南春不好，年年衰病减心情。——唐代·白居易《南湖早春》
34  下马饮君酒，问君何所之？君言不得意，归卧南山陲。但去莫复问，白云无尽时。——唐代·王维《送别》
35  万里桥西一草堂，百花潭水即沧浪。风含翠篠娟娟净，雨裛红蕖冉冉香。厚禄故人书断绝，恒饥稚子色凄凉。欲填沟壑唯疏放，自笑狂夫老更狂。——唐代·杜甫《狂夫》
36  定定住天涯，依依向物华。寒梅最堪恨，常作去年花。——唐代·李商隐《忆梅》
37  痴儿了却公家事，快阁东西倚晚晴。落木千山天远大，澄江一道月分明。朱弦已为佳人绝，青眼聊因美酒横。万里归船弄长笛，此心吾与白鸥盟。——宋代·黄庭坚《登快阁》
38  烛龙栖寒门，光曜犹旦开。日月照之何不及此？惟有北风号怒天上来。燕山雪花大如席，片片吹落轩辕台。幽州思妇十二月，停歌罢笑双蛾摧。倚门望行人，念君长城苦寒良可哀。别时提剑救边去，遗此虎文金鞞靫。中有一双白羽箭，蜘蛛结网生尘埃。箭空在，人今战死不复回。不忍见此物，焚之已成灰。黄河捧土尚可塞，北风雨雪恨难裁。——唐代·李白《北风行》
39  重帏深下莫愁堂，卧后清宵细细长。神女生涯原是梦，小姑居处本无郎。风波不信菱枝弱，月露谁教桂叶香。直道相思了无益，未妨惆怅是清狂。——唐代·李商隐《无题·重帏深下莫愁堂》
40  寒山转苍翠，秋水日潺湲。倚杖柴门外，临风听暮蝉。渡头馀落日，墟里上孤烟。复值接舆醉，狂歌五柳前。——唐代·王维《辋川闲居赠裴秀才迪》
41  泠泠七弦上，静听松风寒。古调虽自爱，今人多不弹。——唐代·刘长卿《听弹琴》
42  天街小雨润如酥，草色遥看近却无。最是一年春好处，绝胜烟柳满皇都。莫道官忙身老大，即无年少逐春心。凭君先到江头看，柳色如今深未深。——唐代·韩愈《早春呈水部张十八员外二首》
43  坎坎伐檀兮，置之河之干兮。河水清且涟猗。不稼不穑，胡取禾三百廛兮？不狩不猎，胡瞻尔庭有县貆兮？彼君子兮，不素餐兮！坎坎伐辐兮，置之河之侧兮。河水清且直猗。不稼不穑，胡取禾三百亿兮？不狩不猎，胡瞻尔庭有县特兮？彼君子兮，不素食兮！坎坎伐轮兮，置之河之漘兮。河水清且沦猗。不稼不穑，胡取禾三百囷兮？不狩不猎，胡瞻尔庭有县鹑兮？彼君子兮，不素飧兮！——先秦·佚名《伐檀》
44  深居俯夹城，春去夏犹清。天意怜幽草，人间重晚晴。 并添高阁迥，微注小窗明。越鸟巢干后，归飞体更轻。——唐代·李商隐《晚晴》
45  秋空明月悬，光彩露沾湿。惊鹊栖未定，飞萤卷帘入。庭槐寒影疏，邻杵夜声急。佳期旷何许，望望空伫立。——唐代·孟浩然《秋宵月下有怀》
46  楚塞三湘接，荆门九派通。江流天地外，山色有无中。郡邑浮前浦，波澜动远空。襄阳好风日，留醉与山翁。——唐代·王维《汉江临泛》
47  老人七十仍沽酒，千壶百瓮花门口。 道傍榆荚巧似钱，摘来沽酒君肯否。——唐代·岑参《戏问花门酒家翁》
48  喓喓草虫，趯趯阜螽。未见君子，忧心忡忡。亦既见止，亦既觏止，我心则降。陟彼南山，言采其蕨。未见君子，忧心惙惙。亦既见止，亦既觏止，我心则说。陟彼南山，言采其薇。未见君子，我心伤悲。亦既见止，亦既觏止，我心则夷。——先秦·佚名《草虫》
49  燕燕于飞，差池其羽。之子于归，远送于野。瞻望弗及，泣涕如雨。燕燕于飞，颉之颃之。之子于归，远于将之。瞻望弗及，伫立以泣。燕燕于飞，下上其音。之子于归，远送于南。瞻望弗及，实劳我心。仲氏任只，其心塞渊。终温且惠，淑慎其身。先君之思，以勖寡人。——先秦·佚名《燕燕》
50  朝来新火起新烟，湖色春光净客船。绣羽衔花他自得，红颜骑竹我无缘。胡童结束还难有，楚女腰肢亦可怜。不见定王城旧处，长怀贾傅井依然。虚沾焦举为寒食，实藉严君卖卜钱。钟鼎山林各天性，浊醪粗饭任吾年。此身飘泊苦西东，右臂偏枯半耳聋。寂寂系舟双下泪，悠悠伏枕左书空。十年蹴踘将雏远，万里秋千习俗同。旅雁上云归紫塞，家人钻火用青枫。秦城楼阁烟花里，汉主山河锦绣中。春去春来洞庭阔，白苹愁杀白头翁。——唐代·杜甫《清明二首》
51  燃灯朝复夕，渐作长年身。紫阁未归日，青门又见春。掩关寒过尽，开定草生新。自有林中趣，谁惊岁去频。——唐代·无可《新年》
52  溪水无情似有情，入山三日得同行。岭头便是分头处，惜别潺湲一夜声。——唐代·温庭筠《过分水岭》
53  江雨霏霏江草齐，六朝如梦鸟空啼。 无情最是台城柳，依旧烟笼十里堤。——唐代·韦庄《台城》
54  犬吠水声中，桃花带露浓。树深时见鹿，溪午不闻钟。野竹分青霭，飞泉挂碧峰。无人知所去，愁倚两三松。——唐代·李白《访戴天山道士不遇》
55  花谢花飞花满天，红消香断有谁怜？游丝软系飘春榭，落絮轻沾扑绣帘。闺中女儿惜春暮，愁绪满怀无释处。手把花锄出绣帘，忍踏落花来复去。柳丝榆荚自芳菲，不管桃飘与李飞；桃李明年能再发，明年闺中知有谁？三月香巢已垒成，梁间燕子太无情！明年花发虽可啄，却不道人去梁空巢也倾。一年三百六十日，风刀霜剑严相逼；明媚鲜妍能几时，一朝漂泊难寻觅。花开易见落难寻，阶前愁杀葬花人，独倚花锄泪暗洒，洒上空枝见血痕。杜鹃无语正黄昏，荷锄归去掩重门；青灯照壁人初睡，冷雨敲窗被未温。怪奴底事倍伤神？半为怜春半恼春。怜春忽至恼忽去，至又无言去未闻。昨宵庭外悲歌发，知是花魂与鸟魂？花魂鸟魂总难留，鸟自无言花自羞；愿侬此日生双翼，随花飞到天尽头。天尽头，何处有香丘？未若锦囊收艳骨，一抔净土掩风流。质本洁来还洁去，强于污淖陷渠沟。尔今死去侬收葬，未卜侬身何日丧？侬今葬花人笑痴，他年葬侬知是谁？试看春残花渐落，便是红颜老死时；一朝春尽红颜老，花落人亡两不知！——程高通行本花谢花飞飞满天，红消香断有谁怜？游丝软系飘春榭，落絮轻沾扑绣帘。闺中女儿惜春暮，愁绪满怀无释处。手把花锄出绣帘，忍踏落花来复去？柳丝榆荚自芳菲，不管桃飘与李飞。桃李明年能再发，明年闺中知有谁？三月香巢已垒成，梁间燕子太无情！明年花发虽可啄，却不道人去梁空巢也倾。一年三百六十日，风刀霜剑严相逼。明媚鲜妍能几时？一朝漂泊难寻觅。花开易见落难寻，阶前闷死葬花人。独倚花锄泪暗洒，洒上空枝见血痕。杜鹃无语正黄昏，荷锄归去掩重门。青灯照壁人初睡，冷雨敲窗被未温。怪奴底事倍伤神？半为怜春半恼春。怜春忽至恼忽去，至又无言去不闻。昨宵庭外悲歌发，知是花魂与鸟魂。花魂鸟魂总难留，鸟自无言花自羞。愿奴胁下生双翼，随花飞到天尽头。天尽头，何处有香丘？未若锦囊收艳骨，一抷净土掩风流！质本洁来还洁去，强于污淖陷渠沟。尔今死去侬收葬，未卜侬身何日丧？侬今葬花人笑痴，他年葬侬知有谁？试看春残花渐落，便是红颜老死时。一朝春尽红颜老，花落人亡两不知！——甲戌本花谢花飞花满天，红消香断有谁怜？游丝软系飘春榭，落絮轻沾扑绣帘。帘中女儿惜春莫，愁绪满怀无处诉。手把花锄出绣帘，忍踏落花来复去？柳丝榆荚自芳菲，不管桃飘与柳飞。桃李明年能再发，明岁闺中知有谁？三月香巢已垒成，梁间燕子太无情！明年花发虽可啄，却不道人去梁空巢也倾。一年三百六十日，风刀霜剑严相逼。明媚鲜妍能几时？一朝漂泊难寻觅。花开易见落难寻，阶前闷杀葬花人。独把香锄泪暗洒，洒上花枝见血痕。杜鹃无语正黄昏，荷锄归去掩重门。青灯照壁人初睡，冷雨敲窗被未温。怪奴底事倍伤神？半为怜春半恼春。怜春忽至恼忽去，至又无言去不闻。昨宵庭外悲歌发，知是花魂与鸟魂。花魂鸟魂总难留，鸟自无言花自羞。愿奴胁下生双翼，随花飞落天尽头。天尽头，何处有香丘？未若锦囊收艳骨，一抔冷土掩风流。质本洁来还洁去，强于污淖陷渠沟。尔今死去奴收葬，未卜奴身何日亡？奴今葬花人笑痴，他年葬奴知是谁？试看春残花渐落，便是红颜老死时！一朝春尽红颜老，花落人亡两不知。——周汝昌校本——清代·曹雪芹《葬花吟》
56  西山白雪三城戍，南浦清江万里桥。海内风尘诸弟隔，天涯涕泪一身遥。惟将迟暮供多病，未有涓埃答圣朝。跨马出郊时极目，不堪人事日萧条。——唐代·杜甫《野望》
57  堂西长笋别开门，堑北行椒却背村。梅熟许同朱老吃，松高拟对阮生论。欲作鱼梁云复湍，因惊四月雨声寒。青溪先有蛟龙窟，竹石如山不敢安。两个黄鹂鸣翠柳，一行白鹭上青天。窗含西岭千秋雪，门泊东吴万里船。药条药甲润青青，色过棕亭入草亭。苗满空山惭取誉，根居隙地怯成形。——唐代·杜甫《绝句四首》
58  五月榴花照眼明，枝间时见子初成。 可怜此地无车马，颠倒青苔落绛英。——唐代·韩愈《题张十一旅舍三咏榴花》
59  西京乱无象，豺虎方遘患。复弃中国去，委身适荆蛮。亲戚对我悲，朋友相追攀。出门无所见，白骨蔽平原。路有饥妇人，抱子弃草间。顾闻号泣声，挥涕独不还。“未知身死处，何能两相完？”驱马弃之去，不忍听此言。南登霸陵岸，回首望长安，悟彼下泉人，喟然伤心肝。——魏晋·王粲《七哀诗三首·其一》
60  摽有梅，其实七兮。求我庶士，迨其吉兮。摽有梅，其实三兮。求我庶士，迨其今兮。摽有梅，顷筐塈之。求我庶士，迨其谓之。——先秦·佚名《摽有梅》
61  众岫耸寒色，精庐向此分。流星透疏木，走月逆行云。绝顶人来少，高松鹤不群。一僧年八十，世事未曾闻。——唐代·贾岛《宿山寺》
62  弄石临溪坐，寻花绕寺行。时时闻鸟语，处处是泉声。——唐代·白居易《遗爱寺》
63  绕池闲步看鱼游，正值儿童弄钓舟。 一种爱鱼心各异，我来施食尔垂钩。——唐代·白居易《观游鱼》
64  清香闻晓莲，水国雨馀天。天气正得所，客心刚悄然。乱兵何日息，故老几人全。此际难消遣，从来未学禅。——唐代·郑谷《中秋》
65  劳歌一曲解行舟，红叶青山水急流。 日暮酒醒人已远，满天风雨下西楼。——唐代·许浑《谢亭送别》
66  玉露凋伤枫树林，巫山巫峡气萧森。江间波浪兼天涌，塞上风云接地阴。丛菊两开他日泪，孤舟一系故园心。寒衣处处催刀尺，白帝城高急暮砧。夔府孤城落日斜，每依北斗望京华。听猿实下三声泪，奉使虚随八月槎。画省香炉违伏枕，山楼粉堞隐悲笳。请看石上藤萝月，已映洲前芦荻花。千家山郭静朝晖，日日江楼坐翠微。信宿渔人还泛泛，清秋燕子故飞飞。匡衡抗疏功名薄，刘向传经心事违。同学少年多不贱，五陵衣马自轻肥。闻道长安似弈棋，百年世事不胜悲。王侯第宅皆新主，文武衣冠异昔时。直北关山金鼓振，征西车马羽书驰。鱼龙寂寞秋江冷，故国平居有所思。蓬莱宫阙对南山，承露金茎霄汉间。西望瑶池降王母，东来紫气满函关。云移雉尾开宫扇，日绕龙鳞识圣颜。一卧沧江惊岁晚，几回青琐点朝班。瞿塘峡口曲江头，万里风烟接素秋。花萼夹城通御气，芙蓉小苑入边愁。珠帘绣柱围黄鹄，锦缆牙樯起白鸥。回首可怜歌舞地，秦中自古帝王州。昆明池水汉时功，武帝旌旗在眼中。织女机丝虚夜月，石鲸鳞甲动秋风。波漂菰米沉云黑，露冷莲房坠粉红。关塞极天惟鸟道，江湖满地一渔翁。昆吾御宿自逶迤，紫阁峰阴入渼陂。香稻啄馀鹦鹉粒，碧梧栖老凤凰枝。佳人拾翠春相问，仙侣同舟晚更移。彩笔昔曾干气象，白头吟望苦低垂。——唐代·杜甫《秋兴八首》
67  宰嚭亡吴国，西施陷恶名。浣纱春水急，似有不平声。——唐代·崔道融《西施滩》
68  叶声落如雨，月色白似霜。夜深方独卧，谁为拂尘床。——唐代·白居易《秋夕》
69  九曲黄河万里沙，浪淘风簸自天涯。如今直上银河去，同到牵牛织女家。洛水桥边春日斜，碧流轻浅见琼砂。无端陌上狂风疾，惊起鸳鸯出浪花。汴水东流虎眼文，清淮晓色鸭头春。君看渡口淘沙处，渡却人间多少人。鹦鹉洲头浪飐沙，青楼春望日将斜。衔泥燕子争归舍，独自狂夫不忆家。濯锦江边两岸花，春风吹浪正淘沙。女郎剪下鸳鸯锦，将向中流匹晚霞。日照澄洲江雾开，淘金女伴满江隈。美人首饰侯王印，尽是沙中浪底来。八月涛声吼地来，头高数丈触山回。须臾却入海门去，卷起沙堆似雪堆。莫道谗言如浪深，莫言迁客似沙沉。千淘万漉虽辛苦，吹尽狂沙始到金。流水淘沙不暂停，前波未灭后波生。令人忽忆潇湘渚，回唱迎神三两声。——唐代·刘禹锡《浪淘沙九首》
70  篱外谁家不系船，春风吹入钓鱼湾。 小童疑是有村客，急向柴门去却关。——唐代·崔道融《溪居即事》
71  清川带长薄，车马去闲闲。流水如有意，暮禽相与还。荒城临古渡，落日满秋山。迢递嵩高下，归来且闭关。——唐代·王维《归嵩山作》
72  霜落荆门江树空，布帆无恙挂秋风。此行不为鲈鱼鲙，自爱名山入剡中。——唐代·李白《秋下荆门》
73  鹤鸣于九皋，声闻于野。鱼潜在渊，或在于渚。乐彼之园，爰有树檀，其下维萚。它山之石，可以为错。鹤鸣于九皋，声闻于天。鱼在于渚，或潜在渊。乐彼之园，爰有树檀，其下维榖。它山之石，可以攻玉。——先秦·佚名《鹤鸣》
74  殷勤移植地，曲槛小栏边。共约重芳日，还忧不盛妍。 阻风开步障，乘月溉寒泉。谁料花前后，蛾眉却不全。 失却烟花主，东君自不知。清香更何用，犹发去年枝。——唐代·李煜《梅花》
75  朝真暮伪何人辨，古往今来底事无。但爱臧生能诈圣，可知宁子解佯愚。草萤有耀终非火，荷露虽团岂是珠。不取燔柴兼照乘，可怜光彩亦何殊。——唐代·白居易《放言五首·其一》
76  一枝红杏出墙头，墙外行人正独愁。长得看来犹有恨，可堪逢处更难留！林空色暝莺先到，春浅香寒蝶未游。更忆帝乡千万树，澹烟笼日暗神州。——唐代·吴融《途中见杏花》
77  息徒兰圃，秣马华山。流磻平皋，垂纶长川。目送归鸿，手挥五弦。俯仰自得，游心太玄。嘉彼钓叟，得鱼忘筌。郢人逝矣，谁与尽言？——魏晋·嵇康《赠秀才入军·其十四》
78  轻舸迎上客，悠悠湖上来。当轩对尊酒，四面芙蓉开。——唐代·王维《临湖亭》
79  迥临飞鸟上，高出世尘间。天势围平野，河流入断山。——唐代·畅当《登鹳雀楼》
80  天下伤心处，劳劳送客亭。春风知别苦，不遣柳条青。——唐代·李白《劳劳亭》
81  城上高楼接大荒，海天愁思正茫茫。惊风乱飐芙蓉水，密雨斜侵薜荔墙。岭树重遮千里目，江流曲似九回肠。共来百越文身地，犹自音书滞一乡。——唐代·柳宗元《登柳州城楼寄漳汀封连四州》
82  莫唱当年长恨歌，人间亦自有银河。石壕村里夫妻别，泪比长生殿上多。——清代·袁枚《马嵬》
83  雪散因和气，冰开得暖光。春销不得处，唯有鬓边霜。——唐代·白居易《早春》
84  参横斗转欲三更，苦雨终风也解晴。云散月明谁点缀？天容海色本澄清。空余鲁叟乘桴意，粗识轩辕奏乐声。九死南荒吾不恨，兹游奇绝冠平生。——宋代·苏轼《六月二十日夜渡海》
85  春风疑不到天涯，二月山城未见花。残雪压枝犹有桔，冻雷惊笋欲抽芽。夜闻归雁生乡思，病入新年感物华。曾是洛阳花下客，野芳虽晚不须嗟。——宋代·欧阳修《戏答元珍》
86  鸿雁于飞，肃肃其羽。之子于征，劬劳于野。爰及矜人，哀此鳏寡。鸿雁于飞，集于中泽。之子于垣，百堵皆作。虽则劬劳，其究安宅？鸿雁于飞，哀鸣嗷嗷。维此哲人，谓我劬劳。维彼愚人，谓我宣骄。——先秦·佚名《鸿雁》
87  自是寻春去校迟，不须惆怅怨芳时。 狂风落尽深红色，绿叶成阴子满枝。——唐代·杜牧《叹花》
88  潜虬媚幽姿，飞鸿响远音。 薄霄愧云浮，栖川怍渊沉。进德智所拙，退耕力不任。徇禄反穷海，卧疴对空林。衾枕昧节候，褰开暂窥临。倾耳聆波澜，举目眺岖嵚。初景革绪风，新阳改故阴。池塘生春草，园柳变鸣禽。祁祁伤豳歌，萋萋感楚吟。索居易永久，离群难处心。持操岂独古，无闷征在今。——南北朝·谢灵运《登池上楼》
89  东城高且长，逶迤自相属。回风动地起，秋草萋已绿。四时更变化，岁暮一何速！晨风怀苦心，蟋蟀伤局促。荡涤放情志，何为自结束？燕赵多佳人，美者颜如玉。被服罗裳衣，当户理清曲。音响一何悲！弦急知柱促。驰情整巾带，沉吟聊踯躅。思为双飞燕，衔泥巢君屋。——两汉·佚名《东城高且长》
90  两岸舟船各背驰，波痕交涉亦难为。只余鸥鹭无拘管，北去南来自在飞。——宋代·杨万里《初入淮河四绝句·其三》
91  金陵津渡小山楼，一宿行人自可愁。 潮落夜江斜月里，两三星火是瓜州。——唐代·张祜《题金陵渡》
92  花枝草蔓眼中开，小白长红越女腮。可怜日暮嫣香落，嫁与春风不用媒。&其一&宫北田塍晓气酣，黄桑饮露窣宫帘。长腰健妇偷攀折，将喂吴王八茧蚕。&其二&竹里缲丝挑网车，青蝉独噪日光斜。桃胶迎夏香琥珀，自课越佣能种瓜。&其三&三十未有二十余，白日长饥小甲蔬。桥头长老相哀念，因遗戎韬一卷书。&其四&男儿何不带吴钩，收取关山五十州。请君暂上凌烟阁，若个书生万户侯？&其五&寻章摘句老雕虫，晓月当帘挂玉弓。不见年年辽海上，文章何处哭秋风？&其六&长卿牢落悲空舍，曼倩诙谐取自容。见买若耶溪水剑，明朝归去事猿公。&其七&春水初生乳燕飞，黄蜂小尾扑花归。窗含远色通书幌，鱼拥香钩近石矶。&其八&泉沙软卧鸳鸯暖，曲岸回篙舴艋迟。泻酒木栏椒叶盖，病容扶起种菱丝。&其九&边让今朝忆蔡邕，无心裁曲卧春风。舍南有竹堪书字，老去溪头作钓翁。&其十&长峦谷口倚嵇家，白昼千峰老翠华。自履藤鞋收石蜜，手牵苔絮长莼花。&其十一&松溪黑水新龙卵，桂洞生硝旧马牙。谁遣虞卿裁道帔，轻绡一匹染朝霞。&其十二&小树开朝径，长茸湿夜烟。柳花惊雪浦，麦雨涨溪田。古刹疏钟度，遥岚破月悬。沙头敲石火，烧竹照渔船。&其十三&——唐代·李贺《南园十三首》
93  汉江回万里，派作九龙盘。横溃豁中国，崔嵬飞迅湍。六帝沦亡后，三吴不足观。我君混区宇，垂拱众流安。今日任公子，沧浪罢钓竿。——唐代·李白《金陵望汉江》
94  皇天之不纯命兮，何百姓之震愆。民离散而相失兮，方仲春而东迁。去故乡而就远兮，遵江夏以流亡。出国门而轸怀兮，甲之朝吾以行。发郢都而去闾兮，怊荒忽之焉极。楫齐杨以容与兮，哀见君而不再得。望长楸而太息兮，涕淫淫其若霰。过夏首而西浮兮，顾龙门而不见。心婵媛而伤怀兮，眇不知其所蹠。顺风波以从流兮，焉洋洋而为客。凌阳侯之泛滥兮，忽翱翔之焉薄。心絓结而不解兮，思蹇产而不释。将运舟而下浮兮，上洞庭而下江。去终古之所居兮，今逍遥而来东。羌灵魂之欲归兮，何须臾而忘反。背夏浦而西思兮，哀故都之日远。登大坟以远望兮，聊以舒吾忧心。哀州土之平乐兮，悲江介之遗风。当陵阳之焉至兮，淼南渡之焉如。曾不知夏之为丘兮，孰两东门之可芜。心不怡之长久兮，忧与愁其相接。惟郢路之辽远兮，江与夏之不可涉。忽若去不信兮，至今九年而不复。惨郁郁而不通兮，蹇侘傺而含戚。外承欢之汋约兮，谌荏弱而难持。忠湛湛而愿进兮，妒被离而障之。尧舜之抗行兮，瞭杳杳而薄天。众谗人之嫉妒兮，被以不慈之伪名。憎愠惀之修美兮，好夫人之慷慨。众踥蹀而日进兮，美超远而逾迈。乱曰：曼余目以流观兮，冀一反之何时。鸟飞反故乡兮，狐死必首丘。信非吾罪而弃逐兮，何日夜而忘之。——先秦·屈原《哀郢》
95  多少泪，沾袖复横颐。心事莫将和泪滴，凤笙休向月明吹，肠断更无疑。——五代·李煜《忆江南·多少泪》
96  别日何易会日难，山川悠远路漫漫。郁陶思君未敢言，寄声浮云往不还。涕零雨面毁形颜，谁能怀忧独不叹。展诗清歌仰自宽，乐往哀来摧肺肝。耿耿伏枕不能眠，披衣出户步东西。仰看星月观云间，飞鸽晨鸣声可怜，留连顾怀不能存。——魏晋·曹丕《燕歌行二首·其二》
97  其八太行一脉走蝹蜿，莽莽畿西虎气蹲。送我摇鞭竟东去，此山不语看中原。其八十三只筹一缆十夫多，细算千艘渡此河。我亦曾穈太仓粟，夜闻邪许泪滂沱！（五月十二日抵淮埔作） 其八十七故人横海拜将军，侧立南天未蕆勋。我有阴符三百字，蜡丸难寄惜雄文。 其一百三十陶潜酷似卧龙豪，万古浔阳松菊高；莫信诗人竟平淡，二分梁甫一分骚。——清代·龚自珍《己亥杂诗（三百十五首选四）》
98  黄初四年五月，白马王、任城王与余俱朝京师、会节气。到洛阳，任城王薨。至七月，与白马王还国。后有司以二王归藩，道路宜异宿止，意毒恨之。盖以大别在数日，是用自剖，与王辞焉，愤而成篇。谒帝承明庐，逝将归旧疆。清晨发皇邑，日夕过首阳。伊洛广且深，欲济川无梁。泛舟越洪涛，怨彼东路长。顾瞻恋城阙，引领情内伤。太谷何寥廓，山树郁苍苍。霖雨泥我涂，流潦浩纵横。中逵绝无轨，改辙登高岗。修坂造云日，我马玄以黄。玄黄犹能进，我思郁以纡。郁纡将何念，亲爱在离居。本图相与偕，中更不克俱。鸱枭鸣衡轭，豺狼当路衢。苍蝇间白黑，谗巧令亲疏。欲还绝无蹊，揽辔止踟蹰。踟蹰亦何留？相思无终极。秋风发微凉，寒蝉鸣我侧。原野何萧条，白日忽西匿。归鸟赴乔林，翩翩厉羽翼。孤兽走索群，衔草不遑食。感物伤我怀，抚心长太息。太息将何为，天命与我违。奈何念同生，一往形不归。孤魂翔故域，灵柩寄京师。存者忽复过，亡殁身自衰。人生处一世，去若朝露晞。年在桑榆间，影响不能追。自顾非金石，咄唶令心悲。心悲动我神，弃置莫复陈。丈夫志四海，万里犹比邻。恩爱苟不亏，在远分日亲。何必同衾帱，然后展慇懃。忧思成疾疢，无乃儿女仁。仓卒骨肉情，能不怀苦辛？苦辛何虑思，天命信可疑。虚无求列仙，松子久吾欺。变故在斯须，百年谁能持？离别永无会，执手将何时？王其爱玉体，俱享黄髪期。收泪即长路，援笔从此辞。——魏晋·曹植《赠白马王彪·并序》
99  投荒万死鬓毛斑，生出瞿塘滟滪关。未到江南先一笑，岳阳楼上对君山。满川风雨独凭栏，绾结湘娥十二鬟。可惜不当湖水面，银山堆里看青山。——宋代·黄庭坚《雨中登岳阳楼望君山》
100  稽山罢雾郁嵯峨，镜水无风也自波。 莫言春度芳菲尽，别有中流采芰荷。——唐代·贺知章《相和歌辞·采莲曲》
101  天津桥下冰初结，洛阳陌上人行绝。 榆柳萧疏楼阁闲，月明直见嵩山雪。——唐代·孟郊《洛桥晚望》
102  地白风色寒，雪花大如手。笑杀陶渊明，不饮杯中酒。 浪抚一张琴，虚栽五株柳。空负头上巾，吾于尔何有。——唐代·李白《嘲王历阳不肯饮酒》
103  见说蚕丛路，崎岖不易行。山从人面起，云傍马头生。芳树笼秦栈，春流绕蜀城。升沉应已定，不必问君平。——唐代·李白《送友人入蜀》
104  春风一夜到衡阳，楚水燕山万里长。莫道春来便归去，江南虽好是他乡。——明代·王恭《春雁》
105  花光浓烂柳轻明，酌酒花前送我行。我亦且如常日醉，莫教弦管作离声。——宋代·欧阳修《别滁》
106  劝君莫惜金缕衣，劝君须惜少年时。有花堪折直须折，莫待无花空折枝。青天无云月如烛，露泣梨花白如玉。子规一夜啼到明，美人独在空房宿。空赐罗衣不赐恩，一薰香后一销魂。虽然舞袖何曾舞，常对春风裛泪痕。不洗残妆凭绣床，也同女伴绣鸳鸯。回针刺到双飞处，忆著征夫泪数行。眼想心思梦里惊，无人知我此时情。不如池上鸳鸯鸟，双宿双飞过一生。一去辽阳系梦魂，忽传征骑到中门。纱窗不肯施红粉，徒遣萧郎问泪痕。莺啼露冷酒初醒，罨画楼西晓角鸣。翠羽帐中人梦觉，宝钗斜坠枕函声。行人南北分征路，流水东西接御沟。终日坡前怨离别，谩名长乐是长愁。偏倚绣床愁不起，双垂玉箸翠鬟低。卷帘相待无消息，夜合花前日又西。悔将泪眼向东开，特地愁从望里来。三十六峰犹不见，况伊如燕这身材。满目笙歌一段空，万般离恨总随风。多情为谢残阳意，与展晴霞片片红。两心不语暗知情，灯下裁缝月下行。行到阶前知未睡，夜深闻放剪刀声。近寒食雨草萋萋，著麦苗风柳映堤。早是有家归未得，杜鹃休向耳边啼。水纹珍簟思悠悠，千里佳期一夕休。从此无心爱良夜，任他明月下西楼。数日相随两不忘，郎心如妾妾如郎。出门便是东西路，把取红笺各断肠。无定河边暮角声，赫连台畔旅人情。函关归路千馀里，一夕秋风白发生。花落长川草色青，暮山重叠两冥冥。逢春便觉飘蓬苦，今日分飞一涕零。洛阳才子邻箫恨，湘水佳人锦瑟愁。今昔两成惆怅事，临邛春尽暮江流。浙江轻浪去悠悠，望海楼吹望海愁。莫怪乡心随魄断，十年为客在他州。——唐代·无名氏《杂诗》
107  流莺漂荡复参差，度陌临流不自持。巧啭岂能无本意？良辰未必有佳期。风朝露夜阴晴里，万户千门开闭时。曾苦伤春不忍听，凤城何处有花枝。——唐代·李商隐《流莺》
108  九日龙山饮，黄花笑逐臣。醉看风落帽，舞爱月留人。——唐代·李白《九日龙山饮》
109  肠断春江欲尽头，杖藜徐步立芳洲。颠狂柳絮随风去，轻薄桃花逐水流。——唐代·杜甫《绝句漫兴九首·其五》
110  岸阔樯稀波渺茫，独凭危槛思何长。萧萧远树疏林外，一半秋山带夕阳。——宋代·寇准《书河上亭壁》
111  北阙休上书，南山归敝庐。不才明主弃，多病故人疏。 白发催年老，青阳逼岁除。永怀愁不寐，松月夜窗虚。——唐代·孟浩然《岁暮归南山》
112  幽兰露，如啼眼。无物结同心，烟花不堪剪。草如茵，松如盖。风为裳，水为佩。油壁车，夕相待。冷翠烛，劳光彩。西陵下，风吹雨。——唐代·李贺《苏小小墓》
113  朝闻游子唱离歌，昨夜微霜初渡河。鸿雁不堪愁里听，云山况是客中过。关城树色催寒近，御苑砧声向晚多。莫见长安行乐处，空令岁月易蹉跎。——唐代·李颀《送魏万之京》
114  终日昏昏醉梦间，忽闻春尽强登山。因过竹院逢僧话，又得浮生半日闲。——唐代·李涉《题鹤林寺僧舍》
115  长啸梁甫吟，何时见阳春？君不见，朝歌屠叟辞棘津，八十西来钓渭滨。宁羞白发照清水，逢时壮气思经纶。广张三千六百钓，风期暗与文王亲。大贤虎变愚不测，当年颇似寻常人。君不见，高阳酒徒起草中，长揖山东隆准公。入门不拜逞雄辩，两女辍洗来趋风。东下齐城七十二，指挥楚汉如旋蓬。狂客落魄尚如此，何况壮士当群雄！我欲攀龙见明主，雷公砰訇震天鼓。帝旁投壶多玉女，三时大笑开电光，倏烁晦冥起风雨。阊阖九门不可通，以额扣关阍者怒。白日不照我精诚，杞国无事忧天倾。猰貐磨牙竞人肉，驺虞不折生草茎。手接飞猱搏雕虎，侧足焦原未言苦。智者可卷愚者豪，世人见我轻鸿毛。力排南山三壮士，齐相杀之费二桃。吴楚弄兵无剧孟，亚夫咍尔为徒劳。梁甫吟，声正悲。张公两龙剑，神物合有时。风云感会起屠钓，大人臲屼当安之。——唐代·李白《梁甫吟》
116  迟日园林悲昔游，今春花鸟作边愁。独怜京国人南窜，不似湘江水北流。——唐代·杜审言《渡湘江》
117  南陵水面漫悠悠，风紧云轻欲变秋。正是客心孤迥处，谁家红袖凭江楼？——唐代·杜牧《南陵道中》
118  江送巴南水，山横塞北云。津亭秋月夜，谁见泣离群？乱烟笼碧砌，飞月向南端。寂寞离亭掩，江山此夜寒。——唐代·王勃《江亭夜月送别二首》
119  遑遑三十载，书剑两无成。山水寻吴越，风尘厌洛京。扁舟泛湖海，长揖谢公卿。且乐杯中物，谁论世上名。——唐代·孟浩然《自洛之越》
120  猿啼客散暮江头，人自伤心水自流。 同作逐臣君更远，青山万里一孤舟。——唐代·刘长卿《重送裴郎中贬吉州》
121  洛城一别四千里，胡骑长驱五六年。草木变衰行剑外，兵戈阻绝老江边。思家步月清宵立，忆弟看云白日眠。闻道河阳近乘胜，司徒急为破幽燕。——唐代·杜甫《恨别》
122  我徂东山，慆慆不归。我来自东，零雨其濛。我东曰归，我心西悲。制彼裳衣，勿士行枚。蜎々者蠋，烝在桑野。敦彼独宿，亦在车下。我徂东山，慆慆不归。我来自东，零雨其濛。果臝之实，亦施于宇。伊威在室，蠨蛸在户。町畽鹿场，熠耀宵行。不可畏也，伊可怀也。我徂东山，慆慆不归。我来自东，零雨其濛。鹳鸣于垤，妇叹于室。洒扫穹窒，我征聿至。有敦瓜苦，烝在栗薪。自我不见，于今三年。我徂东山，慆慆不归。我来自东，零雨其濛。仓庚于飞，熠耀其羽。之子于归，皇驳其马。亲结其缡，九十其仪。其新孔嘉，其旧如之何？——先秦·佚名《东山》
123  鼎湖流水清且闲，轩辕去时有弓剑，古人传道留其间。后宫婵娟多花颜，乘鸾飞烟亦不还，骑龙攀天造天关。造天关，闻天语，屯云河车载玉女。载玉女，过紫皇，紫皇乃赐白兔所捣之药方。后天而老凋三光，下视瑶池见王母，蛾眉萧飒如秋霜。——唐代·李白《飞龙引二首·其二》
124  芭蕉叶叶为多情，一叶才舒一叶生。自是相思抽不尽，却教风雨怨秋声。——清代·郑板桥《咏芭蕉》
125  明月皎夜光，促织鸣东壁。玉衡指孟冬，众星何历历。白露沾野草，时节忽复易。秋蝉鸣树间，玄鸟逝安适。昔我同门友，高举振六翮。不念携手好，弃我如遗迹。南箕北有斗，牵牛不负轭。良无盘石固，虚名复何益？——两汉·佚名《明月皎夜光》
126  凛凛岁云暮，蝼蛄夕鸣悲。凉风率已厉，游子寒无衣。锦衾遗洛浦，同袍与我违。独宿累长夜，梦想见容辉。良人惟古欢，枉驾惠前绥。愿得常巧笑，携手同车归。既来不须臾，又不处重闱。亮无晨风翼，焉能凌风飞？眄睐以适意，引领遥相睎。徙倚怀感伤，垂涕沾双扉。——两汉·佚名《凛凛岁云暮》
127  心似已灰之木，身如不系之舟。问汝平生功业，黄州惠州儋州。——宋代·苏轼《自题金山画像》
128  山石荦确行径微，黄昏到寺蝙蝠飞。升堂坐阶新雨足，芭蕉叶大栀子肥。僧言古壁佛画好，以火来照所见稀。铺床拂席置羹饭，疏粝亦足饱我饥。夜深静卧百虫绝，清月出岭光入扉。天明独去无道路，出入高下穷烟霏。山红涧碧纷烂漫，时见松枥皆十围。当流赤足踏涧石，水声激激风吹衣。人生如此自可乐，岂必局束为人鞿？嗟哉吾党二三子，安得至老不更归。——唐代·韩愈《山石》
129  城上春云覆苑墙，江亭晚色静年芳。林花著雨胭脂湿，水荇牵风翠带长。龙武新军深驻辇，芙蓉别殿谩焚香。何时诏此金钱会，暂醉佳人锦瑟旁。——唐代·杜甫《曲江对雨》
130  山中兰叶径，城外李桃园。岂知人事静，不觉鸟声喧。——唐代·王勃《春庄》
131  绿池芳草满晴波，春色都从雨里过。知是人家花落尽，菜畦今日蝶来多。——明代·高启《春暮西园》
132  黄帝铸鼎于荆山，炼丹砂。丹砂成黄金，骑龙飞上太清家，云愁海思令人嗟。宫中彩女颜如花，飘然挥手凌紫霞，从风纵体登鸾车。登鸾车，侍轩辕，遨游青天中，其乐不可言。——唐代·李白《飞龙引二首·其一》
133  火山六月应更热，赤亭道口行人绝。知君惯度祁连城，岂能愁见轮台月。脱鞍暂入酒家垆，送君万里西击胡。功名祗向马上取，真是英雄一丈夫。——唐代·岑参《送李副使赴碛西官军》
134  日射纱窗风撼扉，香罗拭手春事违。 回廊四合掩寂寞，碧鹦鹉对红蔷薇。——唐代·李商隐《日射》
135  岭水争分路转迷，桄榔椰叶暗蛮溪。愁冲毒雾逢蛇草，畏落沙虫避燕泥。五月畲田收火米，三更津吏报潮鸡。不堪肠断思乡处，红槿花中越鸟啼。——唐代·李德裕《谪岭南道中作》
136  回塘雨脚如缫丝，野禽不起沈鱼飞。耕蓑钓笠取未暇，秋田有望从淋漓。坐看黑云衔猛雨，喷洒前山此独晴。忽惊云雨在头上，却是山前晚照明。——唐代·崔道融《溪上遇雨二首》
137  南登杜陵上，北望五陵间。秋水明落日，流光灭远山。——唐代·李白《杜陵绝句》
138  试说途中景，方知别后心。行人日暮少，风雪乱山深。——宋代·孔平仲《寄内》
139  草色青青柳色黄，桃花历乱李花香。东风不为吹愁去，春日偏能惹恨长。——唐代·贾至《春思二首·其一》
140  昨夜吴中雪，子猷佳兴发。万里浮云卷碧山，青天中道流孤月。孤月沧浪河汉清，北斗错落长庚明。怀余对酒夜霜白，玉床金井冰峥嵘。人生飘忽百年内，且须酣畅万古情。君不能狸膏金距学斗鸡，坐令鼻息吹虹霓。君不能学哥舒，横行青海夜带刀，西屠石堡取紫袍。吟诗作赋北窗里，万言不直一杯水。世人闻此皆掉头，有如东风射马耳。鱼目亦笑我，谓与明月同。骅骝拳跼不能食，蹇驴得志鸣春风。《折杨》《黄华》合流俗，晋君听琴枉《清角》。《巴人》谁肯和《阳春》，楚地犹来贱奇璞。黄金散尽交不成，白首为儒身被轻。 一谈一笑失颜色，苍蝇贝锦喧谤声。曾参岂是杀人者？谗言三及慈母惊。与君论心握君手，荣辱于余亦何有？孔圣犹闻伤凤麟，董龙更是何鸡狗！一生傲岸苦不谐，恩疏媒劳志多乖。严陵高揖汉天子，何必长剑拄颐事玉阶。达亦不足贵，穷亦不足悲。韩信羞将绛灌比，祢衡耻逐屠沽儿。君不见李北海，英风豪气今何在！君不见裴尚书，土坟三尺蒿棘居！少年早欲五湖去，见此弥将钟鼎疏。——唐代·李白《答王十二寒夜独酌有怀》
141  十五入汉宫，花颜笑春红。君王选玉色，侍寝金屏中。荐枕娇夕月，卷衣恋春风。宁知赵飞燕，夺宠恨无穷。沉忧能伤人，绿鬓成霜蓬。一朝不得意，世事徒为空。鹔鹴换美酒，舞衣罢雕龙。寒苦不忍言，为君奏丝桐。肠断弦亦绝，悲心夜忡忡。——唐代·李白《怨歌行》
142  白石岩扉碧藓滋，上清沦谪得归迟。一春梦雨常飘瓦，尽日灵风不满旗。萼绿华来无定所，杜兰香去未移时。玉郎会此通仙籍，忆向天阶问紫芝。——唐代·李商隐《重过圣女祠》
143  岳阳楼上日衔窗，影到深潭赤玉幢。怅望残春万般意，满棂湖水入西江。——唐代·元稹《岳阳楼》
144  隔户杨柳弱袅袅，恰似十五女儿腰。谓谁朝来不作意，狂风挽断最长条。手种桃李非无主，野老墙低还似家。恰似春风相欺得，夜来吹折数枝花。熟知茅斋绝低小，江上燕子故来频。衔泥点污琴书内，更接飞虫打着人。二月已破三月来，渐老逢春能几回。莫思身外无穷事，且尽生前有限杯。肠断江春欲尽头，杖藜徐步立芳洲。颠狂柳絮随风去（舞），轻薄桃花逐水流。懒慢无堪不出村，呼儿日在掩柴门。苍苔浊酒林中静，碧水春风野外昏。糁径杨花铺白毡，点溪荷叶叠青钱。笋根雉子无人见，沙上凫雏傍母眠。舍西柔桑叶可拈，江畔细麦复纤纤。人生几何春已夏，不放香醪如蜜甜。眼见客愁愁不醒，无赖春色到江亭。即遣花开深造次，便教莺语太丁宁。——唐代·杜甫《绝句漫兴九首》
145  鹦鹉来过吴江水，江上洲传鹦鹉名。鹦鹉西飞陇山去，芳洲之树何青青。烟开兰叶香风暖，岸夹桃花锦浪生。迁客此时徒极目，长洲孤月向谁明。——唐代·李白《鹦鹉洲》
146  闲坐夜明月，幽人弹素琴。忽闻悲风调，宛若寒松吟。 白雪乱纤手，绿水清虚心。钟期久已没，世上无知音。——唐代·李白《月夜听卢子顺弹琴》
147  去者日以疏，来者日以亲。出郭门直视，但见丘与坟。古墓犁为田，松柏摧为薪。白杨多悲风，萧萧愁杀人。思还故里闾，欲归道无因。——两汉·佚名《去者日以疏》
148  夜中不能寐，起坐弹鸣琴。薄帷鉴明月，清风吹我襟。孤鸿号外野，翔鸟鸣北林。徘徊将何见？忧思独伤心。二妃游江滨，逍遥顺风翔。交甫怀环佩，婉娈有芬芳。猗靡情欢爱，千载不相忘。倾城迷下蔡，容好结中肠。感激生忧思，萱草树兰房。膏沐为谁施，其雨怨朝阳。如何金石交，一旦更离伤。嘉树下成蹊，东园桃与李。秋风吹飞藿，零落从此始。繁华有憔悴，堂上生荆杞。驱马舍之去，去上西山趾。一身不自保，何况恋妻子。凝霜被野草，岁暮亦云已。天马出西北，由来从东道。春秋非有托，富贵焉常保。清露被皋兰，凝霜沾野草。朝为媚少年，夕暮成丑老。自非王子晋，谁能常美好。平生少年时，轻薄好弦歌。西游咸阳中，赵李相经过。娱乐未终极，白日忽蹉跎。驱马复来归，反顾望三河。黄金百镒尽，资用常苦多。北临太行道，失路将如何。昔闻东陵瓜，近在青门外。连畛距阡陌，子母相钩带。五色曜朝日，嘉宾四面会。膏火自煎熬，多财为患害。布衣可终身，宠禄岂足赖。炎暑惟兹夏，三旬将欲移。芳树垂绿叶，青云自逶迤。四时更代谢，日月递参差。徘徊空堂上，忉怛莫我知。愿覩卒欢好，不见悲别离。灼灼西隤日，余光照我衣。回风吹四壁，寒鸟相因依。周周尚衔羽，蛩蛩亦念饥。如何当路子，磬折忘所归。岂为夸誉名，憔悴使心悲。宁与燕雀翔，不随黄鹄飞。黄鹄游四海，中路将安归。步出上东门，北望首阳岑。下有采薇士，上有嘉树林。良辰在何许，凝霜沾衣襟。寒风振山冈，玄云起重阴。鸣鴈飞南征，鶗鴂发哀音。素质游商声，凄怆伤我心。北里多奇舞，濮上有微音。轻薄闲游子，俯仰乍浮沉。方式从狭路，僶俛趋荒淫。焉见王子乔，乘云翔邓林。独有延年术，可以慰我心。湛湛长江水，上有枫树林。皋兰被径路，青骊逝骎骎。远望令人悲，春气感我心。三楚多秀士，朝云进荒淫。朱华振芬芳，高蔡相追寻。一为黄雀哀，泪下谁能禁。昔日繁华子，安陵与龙阳。夭夭桃李花，灼灼有辉光。悦怿若九春，磬折似秋霜。流盻发姿媚，言笑吐芬芳。携手等欢爱，宿昔同衣裳。愿为双飞鸟，比翼共翱翔。丹青着明誓，永世不相忘。登高临四野，北望青山阿。松柏翳冈岑，飞鸟鸣相过。感慨怀辛酸，怨毒常苦多。李公悲东门，苏子狭三河。求仁自得仁，岂复叹咨嗟。开秋兆凉气，蟋蟀鸣床帷。感物怀殷忧，悄悄令心悲。多言焉所告，繁辞将诉谁。微风吹罗袂，明月耀清晖。晨鸡鸣高树，命驾起旋归。昔年十四五，志尚好诗书。被褐怀珠玉，颜闵相与期。开轩临四野，登高望所思。丘墓蔽山冈，万代同一时。千秋万岁后，荣名安所之。乃悟羡门子，噭噭令自嗤。徘徊蓬池上，还顾望大梁。绿水扬洪波，旷野莽茫茫。走兽交横驰，飞鸟相随翔。是时鹑火中，日月正相望。朔风厉严寒，阴气下微霜。覊旅无俦匹，俛仰怀哀伤。小人计其功，君子道其常。岂惜终憔悴，咏言着斯章。独坐空堂上，谁可与欢者。出门临永路，不见行车马。登高望九州，悠悠分旷野。孤鸟西北飞，离兽东南下。日暮思亲友，晤言用自写。悬车在西南，羲和将欲倾。流光耀四海，忽忽至夕冥。朝为咸池晖，蒙汜受其荣。岂知穷达士，一死不再生。视彼桃李花，谁能久荧荧。君子在何计，叹息未合幷。瞻仰景山松，可以慰吾情。西方有佳人，皎若白日光。被服纤罗衣，左右佩双璜。修容耀姿美，顺风振微芳。登高眺所思，举袂当朝阳。寄颜云霄闲，挥袖凌虚翔。飘飖恍惚中，流眄顾我傍。悦怿未交接，晤言用感伤。杨朱泣歧路，墨子悲染丝。揖让长离别，飘飖难与期。岂徒燕婉情，存亡诚有之。萧索人所悲，祸衅不可辞。赵女媚中山，谦柔愈见欺。嗟嗟涂上士，何用自保持。于心怀寸阴，羲阳将欲冥。挥袂抚长剑，仰观浮云征。云间有玄鹤，抗志扬哀声。一飞冲青天，旷世不再鸣。岂与鹑鷃游，连翩戏中庭。夏后乘灵舆，夸父为邓林。存亡从变化，日月有浮沉。凤皇鸣参差，伶伦发其音。王子好箫管，世世相追寻。谁言不可见，青鸟明我心。东南有射山，汾水出其阳。六龙服气舆，云盖切天纲。仙者四五人，逍遥晏兰房。寝息一纯和，呼噏成露霜。沐浴丹渊中，照耀日月光。岂安通灵台，游瀁去高翔。殷忧令志结，怵惕常若惊。逍遥未终晏，朱华忽西倾。蟋蟀在户牖，蟪蛄号中庭。心肠未相好，谁云亮我情。愿为云间鸟，千里一哀鸣。三芝延瀛洲，远游可长生。拔剑临白刃，安能相中伤。但畏工言字，称我三江旁。飞泉流玉山，悬车栖扶桑。日月径千里，素风发微霜。势路有穷达，咨嗟安可长。朝登洪坡颠，日夕望西山。荆棘被原野，羣鸟飞翩翩。鸾鹥时栖宿，性命有自然。建木谁能近，射干复婵娟。不见林中葛，延蔓相勾连。周郑天下交，街术当三河。妖冶闲都子，焕耀何芬葩。玄发发朱颜，睇眄有光华。倾城思一顾，遗视来相夸。愿为三春游，朝阳忽蹉跎。盛衰在须臾，离别将如何。若花耀四海，扶桑翳瀛洲。日月经天涂，明暗不相雠。穷达自有常，得失又何求。岂效路上童，携手共遨游。阴阳有变化，谁云沉不浮。朱鳖跃飞泉，夜飞过吴洲。俛仰运天地，再抚四海流。系累名利场，驽骏同一辀。岂若遗耳目，升遐去殷忧。昔余游大梁，登于黄华颠。共工宅玄冥，高台造青天。幽荒邈悠悠，凄怆怀所怜。所怜者谁子，明察自照妍。应龙沈冀州，妖女不得眠。肆侈陵世俗，岂云永厥年。驱车出门去，意欲远征行。征行安所如，背弃夸与名。夸名不在己，但愿适中情。单帷蔽皎日，高树隔微声。谗邪使交疏，浮云令昼冥。嬿婉同衣裳，一顾倾人城。从容在一时，繁华不再荣。晨朝奄复暮，不见所欢形。黄鸟东南飞，寄言谢友生。驾言发魏都，南向望吹壹。箫管有遗音，梁王安在哉。战士食糟糠，贤者处蒿莱。歌舞曲未终，秦兵已复来。夹林非吾有，朱宫生尘埃。军败华阳下，身竟为土灰。朝阳不再盛，白日忽西幽。去此若俯仰，如何似九秋。人生若尘露，天道邈悠悠。齐景升丘山，涕泗纷交流。孔圣临长川，惜逝忽若浮。去者余不及，来者吾不留。愿登太华山，上与松子游。渔父知世患，乘流泛轻舟。一日复一夕，一夕复一朝。颜色改平常，精神自损消。胸中怀汤火，变化故相招。万事无穷极，知谋苦不饶。但恐须臾间，魂气随风飘。终身履薄冰，谁知我心焦。一日复一朝，一昏复一晨。容色改平常，精神自飘沦。临觞多哀楚，思我故时人。对酒不能言，凄怆怀酸辛。愿耕东皋阳，谁与守其真。愁苦在一时，高行伤微身。曲直何所为，龙蛇为我邻。世务何缤纷，人道苦不遑。壮年以时逝，朝露待太阳。愿揽羲和辔，白日不移光。天阶路殊绝，云汉邈无梁。濯发旸谷滨，远游昆岳傍。登彼列仙岨，采此秋兰芳。时路乌足争，太极可翱翔。谁言万事囏，逍遥可终生。临堂翳华树，悠悠念无形。彷徨思亲友，倐忽复至冥。寄言东飞鸟，可用慰我情。嘉时在今辰，零雨洒尘埃。临路望所思，日夕复不来。人情有感慨，荡漾焉能排。挥涕怀哀伤，辛酸谁语哉。炎光延万里，洪川荡湍濑。弯弓挂扶桑，长剑倚天外。泰山成砥砺，黄河为裳带。视彼庄周子，荣枯何足赖。捐身弃中野，乌鸢作患害。岂若雄杰士，功名从此大。壮士何慷慨，志欲威八荒。驱车远行役，受命念自忘。良弓挟乌号，明甲有精光。临难不顾生，身死魂飞扬。岂为全躯士，效命争战场。忠为百世荣，义使令名彰。垂声谢后世，气节故有常。混元生两仪，四象运衡玑。曒日布炎精，素月垂景辉。晷度有昭回，哀哉人命微。飘若风尘逝，忽若庆云晞。修龄适余愿，光宠非己威。安期步天路，松子与世违。焉得凌霄翼，飘飖登云湄。嗟哉尼父志，何为居九夷。天网弥四野，六翮掩不舒。随波纷纶客，泛泛若浮凫。生命无期度，朝夕有不虞。列仙停修龄，养志在冲虚。飘飖云日间，邈与世路殊。荣名非己宝，声色焉足娱。采药无旋返，神仙志不符。逼此良可惑，令我久踌躇。王业须良辅，建功俟英雄。元凯康哉美，多士颂声隆。阴阳有舛错，日月不当融。天时有否泰，人事多盈冲。园绮遯南岳，伯阳隐西戎。保身念道真，宠耀焉足崇。人谁不善始，尠能克厥终。休哉上世士，万载垂清风。鸿鹄相随飞，飞飞适荒裔。双翮临长风，须臾万里逝。朝餐琅玕实，夕宿丹山际。抗身青云中，网罗孰能制。岂与乡曲士，携手共言誓。俦物终始殊，修短各异方。琅玕生高山，芝英耀朱堂。荧荧桃李花，成蹊将夭伤。焉敢希千术，三春表微光。自非凌风树，憔悴乌有常。幽兰不可佩，朱草为谁荣。修竹隐山阴，射干临增城。葛藟延幽谷，绵绵瓜瓞生。乐极消灵神，哀深伤人情。竟知忧无益，岂若归太清。鷽鸠飞桑榆，海鸟运天池。岂不识宏大，羽翼不相宜。招摇安可翔，不若栖树枝。下集蓬艾间，上游园圃篱。但尔亦自足，用子为追随。生命辰安在，忧戚涕沾襟。高鸟翔山冈，燕雀栖下林。青云蔽前庭，素琴凄我心。崇山有鸣鹤，岂可相追寻。鸣鸠嬉庭树，焦明游浮云。焉见孤翔鸟，翩翩无匹羣。死生自然理，消散何缤纷。步游三衢旁，惆怅念所思。岂为今朝见，恍惚诚有之。泽中生乔松，万世未可期。高鸟摩天飞，凌云共游嬉。岂有孤行士，垂涕悲故时。清露为凝霜，华草成蒿莱。谁云君子贤，明达安可能。乘云招松乔，呼噏永矣哉。丹心失恩泽，重德丧所宜。善言焉可长，慈惠未易施。不见南飞燕，羽翼正差池。高子怨新诗，三闾悼乖离。何为混沌氏，倐忽体貌隳。十日出旸谷，弭节驰万里。经天耀四海，倐忽潜蒙泛。谁言焱炎久，游没何行俟。逝者岂长生，亦去荆与杞。千岁犹崇朝，一餐聊自已。是非得失间，焉足相讥理。计利知术穷，哀情遽能止。自然有成理，生死道无常。智巧万端出，大要不易方。如何夸毘子，作色怀骄肠。乘轩驱良马，凭几向膏粱。被服纤罗衣，深榭设闲房。不见日夕华，翩翩飞路旁。夸谈快愤懑，情慵发烦心。西北登不周，东南望邓林。旷野弥九州，崇山抗高岑。一餐度万世，千岁再浮沈。谁云玉石同，泪下不可禁人言愿延年，延年欲焉之。黄鹄呼子安，千秋未可期。独坐山嵓中，恻怆怀所思。王子一何好，猗靡相携持。悦怿犹今辰，计校在一时。置此明朝事，日夕将见期贵贱在天命，穷达自有时。婉娈佞邪子，随利来相欺。孤思损惠施，但为谗夫蚩。鹡鸰鸣云中，载飞靡所期。焉知倾侧士，一旦不可持。惊风振四野，回云荫堂隅。床帷为谁设，几杖为谁扶。虽非明君子，岂闇桑与榆。世有此聋聩，芒芒将焉如。翩翩从风飞，悠悠去故居。离麾玉山下，遗弃毁与誉。危冠切浮云，长剑出天外。细故何足虑，高度跨一世。非子为我御，逍遥游荒裔。顾谢西王母，吾将从此逝。岂与蓬户士，弹琴诵言誓。河上有丈人，纬萧弃明珠。甘彼藜藿食，乐是蓬蒿庐。岂效缤纷子，良马骋轻舆。朝生衢路旁，夕瘗横术隅。欢笑不终宴，俛仰复欷歔。鉴兹二三者，愤懑从此舒。儒者通六艺，立志不可干。违礼不为动，非法不肯言。渴饮清泉流，饥食幷一箪。岁时无以祀，衣服常苦寒。屣履咏南风，缊袍笑华轩。信道守诗书，义不受一餐。烈烈褒贬辞，老氏用长叹。少年学击剑，妙伎过曲城。英风截云霓，超世发奇声。挥剑临沙漠，饮马九野垧。旗帜何翩翩，但闻金鼓鸣。军旅令人悲，烈烈有哀情。念我平常时，悔恨从此生。平昼整衣冠，思见客与宾。宾客者谁子，倐忽若飞尘。裳衣佩云气，言语究灵神。须臾相背弃，何时见斯人。多虑令志散，寂寞使心忧。翱翔观陂泽，抚剑登轻舟。但愿长闲暇，后岁复来游。朝出上东门，遥望首阳基。松柏郁森沉，鹂黄相与嬉。逍遥九曲间，徘徊欲何之。念我平居时，郁然思妖姬。王子十五年，游衍伊洛滨。朱颜茂春华，辩慧怀清真。焉见浮丘公，举手谢时人。轻荡易恍惚，飘飖弃其身。飞飞鸣且翔，挥翼且酸辛。塞门不可出，海水焉可浮。朱明不相见，奄昧独无侯。持瓜思东陵，黄雀诚独羞。失势在须臾，带剑上吾丘。悼彼桑林子，涕下自交流。假乘汧渭间，鞍马去行游。洪生资制度，被服正有常。尊卑设次序，事物齐纪纲。容饰整颜色，磬折执圭璋。堂上置玄酒，室中盛稻粱。外厉贞素谈，户内灭芬芳。放口从衷出，复说道义方。委曲周旋仪，姿态愁我肠。北临干昧溪，西行游少任。遥顾望天津，骀荡乐我心。绮靡存亡门，一游不再寻。傥遇晨风鸟，飞驾出南林。漭瀁滛光中，忽忽肆荒淫。休息晏清都，超世又谁禁。人知结交易，交友诚独难。险路多疑惑，明珠未可干。彼求飨太牢，我欲幷一餐。损益生怨毒，咄咄复何言。有悲则有情，无悲亦无思。茍非婴网罟，何必万里畿。翔风拂重霄，庆云招所晞。灰心寄枯宅，曷顾人间姿。始得忘我难，焉知嘿自遗。木槿荣丘墓，煌煌有光色。白日颓林中，翩翩零路侧。蟋蟀吟户牖，蟪蛄鸣荆棘。蜉蝣玩三朝，采采修羽翼。衣裳为谁施，俛仰自收拭。生命几何时，慷慨各努力。修涂驰轩车，长川载轻舟。性命岂自然，势路有所由。高名令志惑，重利使心忧。亲昵怀反侧，骨肉还相雠。更希毁珠玉，可用登遨游。横术有奇士，黄骏服其箱。朝起瀛洲野，日夕宿明光。再抚四海外，羽翼自飞扬。去置世上事，岂足愁我肠。一去长离绝，千岁复相望。猗欤上世士，恬淡志安贫。季叶道陵迟，驰骛纷垢尘。寗子岂不类，杨歌谁肯殉。栖栖非我偶，徨徨非己伦。咄嗟荣辱事，去来味道真。道真信可娱，清洁存精神。巢由抗高节，从此适河滨。梁东有芳草，一朝再三荣。色容艳姿美，光华耀倾城。岂为明哲士，妖蛊谄媚生。轻薄在一时，安知百世名。路端便娟子，但恐日月倾。焉见冥灵木，悠悠竟无形。秋驾安可学，东野穷路旁。纶深鱼渊潜，矰设鸟高翔。泛泛乘轻舟，演漾靡所望。吹嘘谁以益，江湖相捐忘。都冶难为颜，修容是我常。兹年在松乔，恍惚诚未央。咄嗟行至老，僶俛常苦忧。临川羡洪波，同始异支流。百年何足言，但苦怨与雠。雠怨者谁子，耳目还相羞。声色为胡越，人情自逼遒。招彼玄通士，去来归羡游。昔有神仙士，乃处射山阿。乘云御飞龙，嘘噏叽琼华。可闻不可见，慷慨叹咨嗟。自伤非俦类，愁苦来相加。下学而上达，忽忽将如何。林中有奇鸟，自言是凤凰。清朝饮醴泉，日夕栖山冈。高鸣彻九州，延颈望八荒。适逢商风起，羽翼自摧藏。一去昆仑西，何时复回翔。但恨处非位，怆悢使心伤。出门望佳人，佳人岂在兹。三山招松乔，万世谁与期。存亡有长短，慷慨将焉知。忽忽朝日隤，行行将何之。不见季秋草，摧折在今时。昔有神仙者，羡门及松乔。噏习九阳间，升遐叽云霄。人生乐长久，百年自言辽。白日陨隅谷，一夕不再朝。岂若遗世物，登明遂飘飖。墓前荧荧者，木槿耀朱华。荣好未终朝，连飚陨其葩。岂若西山草，琅玕与丹禾。垂影临增城，余光照九阿。宁微少年子，日久难咨嗟。——魏晋·阮籍《咏怀八十二首》
149  黄鸟黄鸟，无集于穀，无啄我粟。此邦之人，不我肯穀。言旋言归，复我邦族。黄鸟黄鸟，无集于桑，无啄我粱。此邦之人，不可与明。言旋言归，复我诸兄。黄鸟黄鸟，无集于栩，无啄我黍。此邦之人，不可与处。言旋言归，复我诸父。——先秦·佚名《小雅·黄鸟》
150  韩信在淮阴，少年相欺凌。屈体若无骨，壮心有所凭。一遭龙颜君，啸咤从此兴。千金答漂母，万古共嗟称。而我竟何为？寒苦坐相仍。长风入短袂，内手如怀冰。故友不相恤，新交宁见矜？摧残槛中虎，羁绁韝上鹰。何时腾风云，搏击申所能？——唐代·李白《赠新平少年》
151  锦水东北流，波荡双鸳鸯。雄巢汉宫树，雌弄秦草芳。宁同万死碎绮翼，不忍云间两分张。此时阿娇正娇妒，独坐长门愁日暮。但愿君恩顾妾深，岂惜黄金买词赋。相如作赋得黄金，丈夫好新多异心。一朝将聘茂陵女，文君因赠白头吟。东流不作西归水，落花辞条归故林。兔丝固无情，随风任倾倒。谁使女萝枝，而来强萦抱。两草犹一心，人心不如草。莫卷龙须席，从他生网丝。且留琥珀枕，或有梦来时。覆水再收岂满杯，弃妾已去难重回。古来得意不相负，只今惟见青陵台。——唐代·李白《白头吟》
152  宦情羁思共凄凄，春半如秋意转迷。山城过雨百花尽，榕叶满庭莺乱啼。——唐代·柳宗元《柳州二月榕叶落尽偶题》
153  莫莫高山。深谷逶迤。晔晔紫芝。可以疗饥。唐虞世远。吾将何归。驷马高盖。其忧甚大。富贵之畏人兮。贫贱之肆志。——两汉·佚名《紫芝歌》
154  杨柳千条拂面丝，绿烟金穗不胜吹。香随静婉歌尘起，影伴娇娆舞袖垂。羌管一声何处曲，流莺百啭最高枝。千门九陌花如雪，飞过宫墙两自知。——唐代·温庭筠《题柳》
155  西上太白峰，夕阳穷登攀。太白与我语，为我开天关。愿乘泠风去，直出浮云间。举手可近月，前行若无山。一别武功去，何时复更还？——唐代·李白《登太白峰》
156  云开远见汉阳城，犹是孤帆一日程。估客昼眠知浪静，舟人夜语觉潮生。三湘愁鬓逢秋色，万里归心对月明。旧业已随征战尽，更堪江上鼓鼙声。——唐代·卢纶《晚次鄂州》
157  塞北梅花羌笛吹，淮南桂树小山词。请君莫奏前朝曲，听唱新翻杨柳枝。南陌东城春早时，相逢何处不依依？桃红李白皆夸好，须得垂杨相发挥。凤阙轻遮翡翠帏，龙池遥望麴尘丝。御沟春水相晖映，狂杀长安少年儿。金谷园中莺乱飞，铜驼陌上好风吹。城东桃李须臾尽，争似垂杨无限时？花萼楼前初种时，美人楼上斗腰支。如今抛掷长街里，露叶如啼欲恨谁？炀帝行宫汴水滨，数株残柳不胜春。晚来风起花如雪，飞入宫墙不见人。御陌青门拂地垂，千条金缕万条丝。如今绾作同心结，将赠行人知不知？城外春风吹酒旗，行人挥袂日西时。长安陌上无穷树，唯有垂杨绾别离。轻盈袅娜占年华，舞榭妆楼处处遮。春尽絮飞留不得，随风好去落谁家？——唐代·刘禹锡《杨柳枝词九首》
158  玉关道路远，金陵信使疏。独下千行泪，开君万里书。——南北朝·庾信《寄王琳》
159  春山烟欲收，天淡星稀小。残月脸边明，别泪临清晓。语已多，情未了，回首犹重道：记得绿罗裙，处处怜芳草。——唐代·牛希济《生查子·春山烟欲收》
160  半烟半雨江桥畔，映杏映桃山路中。 会得离人无限意，千丝万絮惹春风。——唐代·郑谷《柳》
161  人生不作安期生，醉入东海骑长鲸；犹当出作李西平，手枭逆贼清旧京。金印辉煌未入手，白发种种来无情。成都古寺卧秋晚，落日偏傍僧窗明。岂其马上破贼手，哦诗长作寒螿鸣？兴来买尽市桥酒，大车磊落堆长瓶；哀丝豪竹助剧饮，如锯野受黄河倾。平时一滴不入口，意气顿使千人惊。国仇未报壮士老，匣中宝剑夜有声。何当凯旋宴将士，三更雪压飞狐城！——宋代·陆游《长歌行》
162  幽意无断绝，此去随所偶。晚风吹行舟，花路入溪口。际夜转西壑，隔山望南斗。潭烟飞溶溶，林月低向后。生事且弥漫，愿为持竿叟。——唐代·綦毋潜《春泛若耶溪》
163  手种桃李非无主，野老墙低还似家。恰似春风相欺得，夜来吹折数枝花。——唐代·杜甫《绝句漫兴九首·其二》
164  首夏犹清和，芳草亦未歇。水宿淹晨暮，阴霞屡兴没。周览倦瀛壖，况乃陵穷发。川后时安流，天吴静不发。扬帆采石华，挂席拾海月。溟涨无端倪，虚舟有超越。仲连轻齐组，子牟眷魏阙。矜名道不足，适己物可忽。请附任公言，终然谢天伐。——南北朝·谢灵运《游赤石进帆海》
165  春日在天涯，天涯日又斜。莺啼如有泪，为湿最高花。——唐代·李商隐《天涯》
166  巫山夹青天，巴水流若兹。巴水忽可尽，青天无到时。三朝上黄牛，三暮行太迟。三朝又三暮，不觉鬓成丝。——唐代·李白《上三峡》
167  明明上天，照临下土。我征徂西，至于艽野。二月初吉，载离寒暑。心之忧矣，其毒大苦。念彼共人，涕零如雨。岂不怀归？畏此罪罟！昔我往矣，日月方除。曷云其还？岁聿云莫。念我独兮，我事孔庶。心之忧矣，惮我不暇。念彼共人，眷眷怀顾！岂不怀归？畏此谴怒。昔我往矣，日月方奥。曷云其还？政事愈蹙。岁聿云莫，采萧获菽。心之忧矣，自诒伊戚。念彼共人，兴言出宿。岂不怀归？畏此反覆。嗟尔君子，无恒安处。靖共尔位，正直是与。神之听之，式穀以女。嗟尔君子，无恒安息。靖共尔位，好是正直。神之听之，介尔景福。——先秦·佚名《小明》
168  涧水无声绕竹流，竹西花草弄春柔。茅檐相对坐终日，一鸟不鸣山更幽。——宋代·王安石《钟山即事》
169  九曲黄河万里沙，浪淘风簸自天涯。 如今直上银河去，同到牵牛织女家。 洛水桥边春日斜，碧流轻浅见琼沙。 无端陌上狂风急，惊起鸳鸯出浪花。 汴水东流虎眼文，清淮晓色鸭头春。 君看渡口淘沙处，渡却人间多少人。 鹦鹉洲头浪飐沙，青楼春望日将斜。 衔泥燕子争归舍，独自狂夫不忆家。 濯锦江边两岸花，春风吹浪正淘沙。 女郎剪下鸳鸯锦，将向中流匹晚霞。 日照澄洲江雾开，淘金女伴满江隈。 美人首饰侯王印，尽是沙中浪底来。 八月涛声吼地来，头高数丈触山回。 须臾却入海门去，卷起沙堆似雪堆。 莫道谗言如浪深，莫言迁客似沙沉。 千淘万漉虽辛苦，吹尽狂沙始到金。 流水淘沙不暂停，前波未灭后波生。 令人忽忆潇湘渚，回唱迎神三两声。——唐代·刘禹锡《杂曲歌辞·浪淘沙》
170  闻说轮台路，连年见雪飞。春风曾不到，汉使亦应稀。白草通疏勒，青山过武威。勤王敢道远，私向梦中归。——唐代·岑参《发临洮将赴北庭留别》
171  江南江北旧家乡，三十年来梦一场。吴苑宫闱今冷落；广陵台殿已荒凉。云笼远岫愁千片，雨打归舟泪万行。兄弟四人三百口，不堪闲坐细思量。——五代·李煜《渡中江望石城泣下》
172  林中有奇鸟，自言是凤凰。清朝饮醴泉，日夕栖山冈。高鸣彻九州，延颈望八荒。适逢商风起，羽翼自摧藏。一去昆仑西，何时复回翔。但恨处非位，怆悢使心伤。——魏晋·阮籍《咏怀八十二首·其七十九》
173  翠色连荒岸，烟姿入远楼。影铺秋水面，花落钓人头。根老藏鱼窟，枝低系客舟。萧萧风雨夜，惊梦复添愁。——唐代·鱼玄机《赋得江边柳》
174  楼上黄昏欲望休，玉梯横绝月中钩。芭蕉不展丁香结，同向春风各自愁。东南日出照高楼，楼上离人唱石州。总把春山扫眉黛，不知供得几多愁？——唐代·李商隐《代赠二首》
175  坐酌泠泠水，看煎瑟瑟尘。无由持一碗，寄与爱茶人。——唐代·白居易《山泉煎茶有怀》
176  秋坐金张馆，繁阴昼不开。空烟迷雨色，萧飒望中来。翳翳昏垫苦，沉沉忧恨催。清秋何以慰，白酒盈吾杯。吟咏思管乐，此人已成灰。独酌聊自勉，谁贵经纶才。弹剑谢公子，无鱼良可哀。苦雨思白日，浮云何由卷。稷契和天人，阴阳乃骄蹇。秋霖剧倒井，昏雾横绝巘。欲往咫尺途，遂成山川限。潈潈奔溜闻，浩浩惊波转。泥沙塞中途，牛马不可辨。饥从漂母食，闲缀羽陵简。园家逢秋蔬，藜藿不满眼。蟏蛸结思幽，蟋蟀伤褊浅。厨灶无青烟，刀机生绿藓。投箸解鹔鹴，换酒醉北堂。丹徒布衣者，慷慨未可量。何时黄金盘，一斛荐槟榔。功成拂衣去，摇曳沧洲傍。——唐代·李白《玉真公主别馆苦雨赠卫尉张卿二首》
177  红树醉秋色，碧溪弹夜弦。佳期不可再，风雨杳如年。——唐代·湘驿女子《题玉泉溪》
178  一丘常欲卧，三径苦无资。北土非吾愿，东林怀我师。黄金燃桂尽，壮志逐年衰。日夕凉风至，闻蝉但益悲。——唐代·孟浩然《秦中感秋寄远上人》
179  客从东方来，衣上灞陵雨。问客何为来，采山因买斧。 冥冥花正开，飏飏燕新乳。昨别今已春，鬓丝生几缕。——唐代·韦应物《长安遇冯著》
180  清川永路何极，落日孤舟解携。鸟向平芜远近，人随流水东西。白云千里万里，明月前溪后溪。惆怅长沙谪去，江潭芳草萋萋。——唐代·刘长卿《苕溪酬梁耿别后见寄》
181  祈父，予王之爪牙。胡转予于恤，靡所止居？祈父，予王之爪士。胡转予于恤，靡所厎止？祈父，亶不聪。胡转予于恤？有母之尸饔。——先秦·佚名《祈父》
182  天缺西南江面清，纤云不动小滩横。墙头语鹊衣犹湿，楼外残雷气未平。尽取微凉供稳睡，急搜奇句报新晴。今宵绝胜无人共，卧看星河尽意明。——宋代·陈与义《雨晴》
183  南山三十里，不见逾一旬。冒雨时立望，望之如朋亲。虬龙一掬波，洗荡千万春。日日雨不断，愁杀望山人。天事不可长，劲风来如奔。阴霪一以扫，浩翠写国门。长安百万家，家家张屏新。谁家最好山，我愿为其邻。——唐代·贾岛《望山》
184  两竿落日溪桥上，半缕轻烟柳影中。多少绿荷相倚恨，一时回首背西风。——唐代·杜牧《齐安郡中偶题·其一》
185  正月繁霜，我心忧伤。民之讹言，亦孔之将。念我独兮，忧心京京。哀我小心，癙忧以痒。父母生我，胡俾我瘉？不自我先，不自我后。好言自口，莠言自口。忧心愈愈，是以有侮。忧心惸惸，念我无禄。民之无辜，并其臣仆。哀我人斯，于何从禄？瞻乌爰止？于谁之屋？瞻彼中林，侯薪侯蒸。民今方殆，视天梦梦。既克有定，靡人弗胜。有皇上帝，伊谁云憎？谓山盖卑，为冈为陵。民之讹言，宁莫之惩。召彼故老，讯之占梦。具曰予圣，谁知乌之雌雄！谓天盖高，不敢不局。谓地盖厚，不敢不蹐。维号斯言，有伦有脊。哀今之人，胡为虺蜴？瞻彼阪田，有菀其特。天之杌我，如不我克。彼求我则，如不我得。执我仇仇，亦不我力。心之忧矣，如或结之。今兹之正，胡然厉矣？燎之方扬，宁或灭之？赫赫宗周，褒姒灭之！终其永怀，又窘阴雨。其车既载，乃弃尔辅。载输尔载，将伯助予！无弃尔辅，员于尔辐。屡顾尔仆，不输尔载。终逾绝险，曾是不意。鱼在于沼，亦匪克乐。潜虽伏矣，亦孔之炤。忧心惨惨，念国之为虐！彼有旨酒，又有嘉肴。洽比其邻，婚姻孔云。念我独兮，忧心殷殷。佌佌彼有屋，蔌蔌方有谷。民今之无禄，天夭是椓。哿矣富人，哀此惸独。——先秦·佚名《正月》
186  处世若大梦，胡为劳其生？所以终日醉，颓然卧前楹。觉来眄庭前，一鸟花间鸣。借问此何时？春风语流莺。感之欲叹息，对酒还自倾。浩歌待明月，曲尽已忘情。——唐代·李白《春日醉起言志》
187  零落残魂倍黯然，双垂别泪越江边。一身去国六千里，万死投荒十二年。桂岭瘴来云似墨，洞庭春尽水如天。欲知此后相思梦，长在荆门郢树烟。——唐代·柳宗元《别舍弟宗一》
188  觉闻繁露坠，开户临西园。寒月上东岭，泠泠疏竹根。石泉远逾响，山鸟时一喧。倚楹遂至旦，寂寞将何言。——唐代·柳宗元《中夜起望西园值月上》
189  落帆逗淮镇，停舫临孤驿。浩浩风起波，冥冥日沉夕。 人归山郭暗，雁下芦洲白。独夜忆秦关，听钟未眠客。——唐代·韦应物《夕次盱眙县》
190  北风吹白云，万里渡河汾。心绪逢摇落，秋声不可闻。——唐代·苏颋《汾上惊秋》
191  日出入安穷？时世不与人同。故春非我春，夏非我夏，秋非我秋，冬非我冬。泊如四海之池，遍观是邪谓何？吾知所乐，独乐六龙，六龙之调，使我心若。訾黄其何不徕下。——两汉·佚名《日出入》
192  栖鸦流水点秋光，爱此萧疏树几行。不与行人绾离别，赋成谢女雪飞香。——清代·纪映淮《咏秋柳》
193  未游沧海早知名，有骨还从肉上生。 莫道无心畏雷电，海龙王处也横行。——唐代·皮日休《咏蟹》
194  故人不可见，汉水日东流。借问襄阳老，江山空蔡州。——唐代·王维《哭孟浩然》
195  蔡女昔造胡笳声，一弹一十有八拍。胡人落泪沾边草，汉使断肠对归客。古戍苍苍烽火寒，大荒沈沈飞雪白。先拂商弦后角羽，四郊秋叶惊摵摵。董夫子，通神明，深山窃听来妖精。言迟更速皆应手，将往复旋如有情。空山百鸟散还合，万里浮云阴且晴。嘶酸雏雁失群夜，断绝胡儿恋母声。川为静其波，鸟亦罢其鸣。乌孙部落家乡远，逻娑沙尘哀怨生。幽音变调忽飘洒，长风吹林雨堕瓦。迸泉飒飒飞木末，野鹿呦呦走堂下。长安城连东掖垣，凤凰池对青琐门。高才脱略名与利，日夕望君抱琴至。——唐代·李颀《听董大弹胡笳声兼寄语弄房给事》
196  寺忆曾游处，桥怜再渡时。江山如有待，花柳自无私。野润烟光薄，沙暄日色迟。客愁全为减，舍此复何之？——唐代·杜甫《后游》
197  二十年来万事同，今朝岐路忽西东。皇恩若许归田去，晚岁当为邻舍翁。——唐代·柳宗元《重别梦得》
198  秣马临荒甸，登高览旧都。犹悲堕泪碣，尚想卧龙图。城邑遥分楚，山川半入吴。丘陵徒自出，贤圣几凋枯！野树苍烟断，津楼晚气孤。谁知万里客，怀古正踌蹰。——唐代·陈子昂《岘山怀古》
199  碧嶂猿啼夜，新秋雨霁天。谁人爱明月，露坐洞庭船。——唐代·黄滔《秋思》
200  野寺分晴树，山亭过晚霞。春深无客到，一路落松花。——清代·施闰章《山行》
201  傲吏身闲笑五侯，西江取竹起高楼。南风不用蒲葵扇，纱帽闲眠对水鸥。——唐代·李嘉祐《寄王舍人竹楼》
202  老农家贫在山住，耕种山田三四亩。苗疏税多不得食，输入官仓化为土。岁暮锄犁傍空室，呼儿登山收橡实。西江贾客珠百斛，船中养犬长食肉。——唐代·张籍《野老歌》
203  浩浩昊天，不骏其德。降丧饥馑，斩伐四国。旻天疾威，弗虑弗图。舍彼有罪，既伏其辜。若此无罪，沦胥以铺。周宗既灭，靡所止戾。正大夫离居，莫知我勚。三事大夫，莫肯夙夜。邦君诸侯，莫肯朝夕。庶曰式臧，覆出为恶。如何昊天，辟言不信。如彼行迈，则靡所臻。凡百君子，各敬尔身。胡不相畏，不畏于天？戎成不退，饥成不遂。曾我暬御，惨惨日瘁。凡百君子，莫肯用讯。听言则答，谮言则退。哀哉不能言，匪舌是出，维躬是瘁。哿矣能言，巧言如流，俾躬处休！维曰予仕，孔棘且殆。云不何使，得罪于天子；亦云可使，怨及朋友。谓尔迁于王都。曰予未有室家。鼠思泣血，无言不疾。昔尔出居，谁从作尔室？——先秦·佚名《雨无正》
204  遵大路兮，掺执子之祛兮，无我恶兮，不寁故也！遵大路兮，掺执子之手兮，无我魗兮，不寁好也！——先秦·佚名《遵大路》
205  八月边风高，胡鹰白锦毛。孤飞一片雪，百里见秋毫。寒冬十二月，苍鹰八九毛。寄言燕雀莫相啅，自有云霄万里高。——唐代·李白《观放白鹰二首》
206  羁心积秋晨，晨积展游眺。孤客伤逝湍，徒旅苦奔峭。石浅水潺湲，日落山照曜。荒林纷沃若，哀禽相叫啸。遭物悼迁斥，存期得要妙。既秉上皇心，岂屑末代诮。目睹严子濑，想属任公钓。谁谓古今殊，异代可同调。——南北朝·谢灵运《七里濑》
207  夜寒香界白，涧曲寺门通。月在众峰顶，泉流乱叶中。一灯群动息，孤磬四天空。归路畏逢虎，况闻岩下风。——清代·厉鹗《灵隐寺月夜》
208  寂寂柴门村落里，也教插柳记年华。禁烟不到粤人国，上冢亦携庞老家。汉寝唐陵无麦饭，山溪野径有梨花。一樽径籍青苔卧，莫管城头奏暮笳。——宋代·赵鼎《寒食》
209  客心争日月，来往预期程。秋风不相待，先至洛阳城。——唐代·张说《蜀道后期》
210  鸳鸯离别伤，人意似鸳鸯。试取鸳鸯看，多应断寸肠。——唐代·李远《咏鸳鸯》
211  二月饶睡昏昏然，不独夜短昼分眠。桃花气暖眼自醉，春渚日落梦相牵。故乡门巷荆棘底，中原君臣豺虎边。安得务农息战斗，普天无吏横索钱。——唐代·杜甫《昼梦》
212  桐风惊心壮士苦，衰灯络纬啼寒素。谁看青简一编书，不遣花虫粉空蠹。思牵今夜肠应直，雨冷香魂吊书客。秋坟鬼唱鲍家诗，恨血千年土中碧。——唐代·李贺《秋来》
213  半朽临风树，多情立马人。开元一株柳，长庆二年春。——唐代·白居易《勤政楼西老柳》
214  悲来乎，悲来乎。主人有酒且莫斟，听我一曲悲来吟。悲来不吟还不笑，天下无人知我心。君有数斗酒，我有三尺琴。琴鸣酒乐两相得，一杯不啻千钧金。悲来乎，悲来乎。天虽长，地虽久，金玉满堂应不守。富贵百年能几何，死生一度人皆有。孤猿坐啼坟上月，且须一尽杯中酒。悲来乎，悲来乎。凤凰不至河无图，微子去之箕子奴。汉帝不忆李将军，楚王放却屈大夫。悲来乎，悲来乎。秦家李斯早追悔，虚名拨向身之外。范子何曾爱五湖，功成名遂身自退。剑是一夫用，书能知姓名。惠施不肯干万乘，卜式未必穷一经。还须黑头取方伯，莫谩白首为儒生。——唐代·李白《悲歌行》
215  万里昆仑谁凿破，无边波浪拍天来。晓寒云雾连穷屿，春暖鱼龙化蛰雷。阆苑仙人何处觅？灵槎使者几时回？遨游半在江湖里，始觉今朝眼界开。——宋代·王安石《狼山观海》
216  一点灯残鲁酒醒，已携孤剑事离程。愁看飞雪闻鸡唱，独向长空背雁行。白草近关微有路，浊河连底冻无声。此中来往本迢递，况是驱羸客塞城。——唐代·罗邺《早发》
217  一树摧残几片存，栏边为汝最伤神。休翻雨滴寒鸣夜，曾抱花枝暖过春。与影有情唯日月，遇红无礼是泥尘。上阳宫女多诗思，莫寄人间取次人。——宋代·李觏《残叶》
218  仗剑行千里，微躯感一言。曾为大梁客，不负信陵恩。——唐代·王昌龄《答武陵太守》
219  度岭方辞国，停轺一望家。魂随南翥鸟，泪尽北枝花。山雨初含霁，江云欲变霞。但令归有日，不敢恨长沙。——唐代·宋之问《度大庾岭》
220  秋河溢长空，天洒万丈布。深雷隐云壑，孤电挂岩树。沧溟晓喷寒，碧落晴荡素。非趋下流急，热使不得住。——唐代·章孝标《瀑布》
221  荆山已去华山来，日出潼关四扇开。 刺史莫辞迎候远，相公亲破蔡州回。——唐代·韩愈《次潼关先寄张十二阁老使君》
222  防有鹊巢，邛有旨苕。谁侜予美？心焉忉忉。中唐有甓，邛有旨鷊。谁侜予美？心焉惕惕。——先秦·佚名《防有鹊巢》
223  人道横江好，侬道横江恶。一风三日吹倒山，白浪高于瓦官阁。海潮南去过浔阳，牛渚由来险马当。横江欲渡风波恶，一水牵愁万里长。横江西望阻西秦，汉水东连扬子津。白浪如山那可渡，狂风愁杀峭帆人。海神来过恶风回，浪打天门石壁开。浙江八月何如此？涛似连山喷雪来！横江馆前津吏迎，向余东指海云生。郎今欲渡缘何事？如此风波不可行！月晕天风雾不开，海鲸东蹙百川回。惊波一起三山动，公无渡河归去来。——唐代·李白《横江词六首》
224  知音者诚希，念子不能别。行行天未晓，携酒踏明月。——唐代·韩愈《知音者诚希》
225  汲井漱寒齿，清心拂尘服。闲持贝叶书，步出东斋读。真源了无取，妄迹世所逐。遗言冀可冥，缮性何由熟。道人庭宇静，苔色连深竹。日出雾露馀，青松如膏沐。澹然离言说，悟悦心自足。——唐代·柳宗元《晨诣超师院读禅经》
226  江浦雷声喧昨夜，春城雨色动微寒。黄鹂并坐交愁湿，白鹭群飞大剧干。晚节渐于诗律细，谁家数去酒杯宽。 惟吾最爱清狂客，百遍相看意未阑。——唐代·杜甫《遣闷戏呈路十九曹长》
227  怜君孤秀植庭中，细叶轻阴满座风。桃李盛时虽寂寞，雪霜多后始青葱。一年几变枯荣事，百尺方资柱石功。为谢西园车马客，定悲摇落尽成空。——唐代·李商隐《题小松》
228  圭峰霁色新，送此草堂人。麈尾同离寺，蛩鸣暂别亲。独行潭底影，数息树边身。终有烟霞约，天台作近邻。——唐代·贾岛《送无可上人》
229  孤儿生，孤子遇生，命独当苦。父母在时，乘坚车，驾驷马。父母已去，兄嫂令我行贾。南到九江，东到齐与鲁。腊月来归，不敢自言苦。头多虮虱，面目多尘土。大兄言办饭，大嫂言视马。上高堂，行取殿下堂。孤儿泪下如雨。使我朝行汲，暮得水来归。手为错，足下无菲。怆怆履霜，中多蒺藜。拔断蒺藜肠肉中，怆欲悲。泪下渫渫，清涕累累。冬无复襦，夏无单衣。居生不乐，不如早去，下从地下黄泉。春气动，草萌芽。三月蚕桑，六月收瓜。将是瓜车，来到还家。瓜车反覆。助我者少，啖瓜者多。愿还我蒂，兄与嫂严。独且急归，当兴校计。乱曰：里中一何譊譊，愿欲寄尺书，将与地下父母，兄嫂难与久居。——两汉·佚名《孤儿行》
230  蒲生我池中，其叶何离离。傍能行仁义，莫若妾自知。众口铄黄金，使君生别离。念君去我时，独愁常苦悲。想见君颜色，感结伤心脾。念君常苦悲，夜夜不能寐。莫以豪贤故，弃捐素所爱。莫以鱼肉贱，弃捐葱与薤。莫以麻枲贱，弃捐菅与蒯。出亦复苦愁，入亦复苦愁。边地多悲风，树木何修修。从君致独乐，延年寿千秋。——两汉·甄宓《塘上行》
231  满目芊芊野渡头，不知若个解忘忧？细随绿水侵离馆，远带斜阳过别洲。金谷园中荒映月，石头城下碧连秋。行人怅望王孙去，买断金钗十二愁。——宋代·俞紫芝《咏草》
232  远信入门先有泪，妻惊女哭问何如。寻常不省曾如此，应是江州司马书。——唐代·元稹《得乐天书》
233  我浮黄河去京阙，挂席欲进波连山。天长水阔厌远涉，访古始及平台间。平台为客忧思多，对酒遂作梁园歌。却忆蓬池阮公咏，因吟“渌水扬洪波”。洪波浩荡迷旧国，路远西归安可得！人生达命岂暇愁，且饮美酒登高楼。平头奴子摇大扇，五月不热疑清秋。玉盘杨梅为君设，吴盐如花皎白雪。持盐把酒但饮之，莫学夷齐事高洁。昔人豪贵信陵君，今人耕种信陵坟。荒城虚照碧山月，古木尽入苍梧云。梁王宫阙今安在？枚马先归不相待。舞影歌声散绿池，空馀汴水东流海。沉吟此事泪满衣，黄金买醉未能归。连呼五白行六博，分曹赌酒酣驰晖。歌且谣，意方远。东山高卧时起来，欲济苍生未应晚。——唐代·李白《梁园吟》
234  挂席几千里，名山都未逢。泊舟浔阳郭，始见香炉峰。尝读远公传，永怀尘外踪。东林精舍近，日暮空闻钟。——唐代·孟浩然《晚泊浔阳望庐山》
235  日出东方隈，似从地底来。历天又复入西海，六龙所舍安在哉？其始与终古不息，人非元气，安得与之久徘徊？草不谢荣于春风，木不怨落于秋天。谁挥鞭策驱四运？万物兴歇皆自然。羲和！羲和！汝奚汩没于荒淫之波？鲁阳何德，驻景挥戈？逆道违天，矫诬实多。吾将囊括大块，浩然与溟涬同科！——唐代·李白《日出行》
236  楚山秦山皆白云，白云处处长随君。长随君，君入楚山里，云亦随君渡湘水。湘水上，女萝衣，白云堪卧君早归。——唐代·李白《白云歌送刘十六归山》
237  辛夷高花最先开，青天露坐始此回。已呼孺人戛鸣瑟，更遣稚子传清杯。选壮军兴不为用，坐狂朝论无由陪。如今到死得闲处，还有诗赋歌康哉。洛阳东风几时来，川波岸柳春全回。宫门一锁不复启，虽有九陌无尘埃。策马上桥朝日出，楼阙赤白正崔嵬。孤吟屡阕莫与和，寸恨至短谁能裁。春田可耕时已催，王师北讨何当回。放车载草农事济，战马苦饥谁念哉。蔡州纳节旧将死，起居谏议联翩来。朝廷未省有遗策，肯不垂意瓶与罍。前随杜尹拜表回，笑言溢口何欢咍。孔丞别我适临汝，风骨峭峻遗尘埃。音容不接只隔夜，凶讣讵可相寻来。天公高居鬼神恶，欲保性命诚难哉。辛夷花房忽全开，将衰正盛须频来。清晨辉辉烛霞日，薄暮耿耿和烟埃。朝明夕暗已足叹，况乃满地成摧颓。迎繁送谢别有意，谁肯留恋少环回。——唐代·韩愈《感春五首》
238  黄花古渡接芦溪，行过萍乡路渐低。吠犬鸣鸡村远近，乳鹅新鸭岸东西。丝缫细雨沾衣润，刀剪良苗出水齐。犹与湖南风土近，春深无处不耕犁。——清代·查慎行《自湘东驿遵陆至芦溪》
239  青山如黛远村东，嫩绿长溪柳絮风。鸟雀不知郊野好，穿花翻恋小庭中。——明代·高珩《春日杂咏》
240  闲梦远，南国正芳春。船上管弦江面渌，满城飞絮辊轻尘。忙杀看花人！闲梦远，南国正清秋。千里江山寒色远，芦花深处泊孤舟，笛在月明楼。——五代·李煜《望江南·闲梦远》
241  东阁官梅动诗兴，还如何逊在扬州。此时对雪遥相忆，送客逢春可自由？幸不折来伤岁暮，若为看去乱乡愁。江边一树垂垂发，朝夕催人自白头。——唐代·杜甫《和裴迪登蜀州东亭送客逢早梅相忆见寄》
242  山净江空水见沙，哀猿啼处两三家。筼筜竞长纤纤笋，踯躅闲开艳艳花。未报君恩知死所，莫令炎瘴送生涯。吟君诗罢看双鬓，斗觉霜毛一半加。——唐代·韩愈《答张十一功曹》
243  鸟栖鱼不动，月照夜江深。身外都无事，舟中只有琴。七弦为益友，两耳是知音。心静即声淡，其间无古今。——唐代·白居易《船夜援琴》
244  菱透浮萍绿锦池，夏莺千啭弄蔷薇。尽日无人看微雨，鸳鸯相对浴红衣。——唐代·杜牧《齐安郡后池绝句》
245  绿艳闲且静，红衣浅复深。花心愁欲断，春色岂知心。——唐代·王维《红牡丹》
246  滞雨长安夜，残灯独客愁。故乡云水地，归梦不宜秋。——唐代·李商隐《滞雨》
247  一雨纵横亘二洲，浪淘天地入东流。却余人物淘难尽，又挟风雷作远游。——清代·梁启超《太平洋遇雨》
248  稍离烟瘴近湘潭，疾病衰颓已不堪。儿女不知来避地，强言风物胜江南。——宋代·吕本中《连州阳山归路》
249  春云浓淡日微光，双阙重门耸建章。不上楼来知几日，满城无算柳梢黄。——宋代·梅尧臣《考试毕登铨楼》
250  底处凭阑思眇然，孤山塔后阁西偏。阴沉画轴林间寺，零落棋枰葑上田。秋景有时飞独鸟，夕阳无事起寒烟。迟留更爱吾庐近，只待重来看雪天。——宋代·林逋《孤山寺端上人房写望》
251  空江浩荡景萧然，尽日菰蒲泊钓船。青草浪高三月渡，绿杨花扑一溪烟。情多莫举伤春目，愁极兼无买酒钱。犹有渔人数家住，不成村落夕阳边。——唐代·许棠《洞庭阻风》
252  序：漫叟以公田米酿酒，因休暇，则载酒于湖上，时取一醉。欢醉中，据湖岸，引臂向鱼取酒，使舫载之，偏饮坐者。意疑倚巴丘酌于君山之上，诸子环洞庭而坐，酒舫泛泛然触波涛而往来者。乃作歌以长之。石鱼湖，似洞庭，夏水欲满君山青。山为樽，水为沼，酒徒历历坐洲岛。长风连日作大浪，不能废人运酒舫。我持长瓢坐巴丘，酌饮四坐以散愁。——唐代·元结《石鱼湖上醉歌》
253  将军少年出武威，入掌银台护紫微。平明拂剑朝天去，薄暮垂鞭醉酒归。爱子临风吹玉笛，美人向月舞罗衣。畴昔雄豪如梦里，相逢且欲醉春晖。——唐代·李白《赠郭将军》
254  鸟衔野田草，误入枯桑里。客土植危根，逢春犹不死。草木虽无情，因依尚可生。如何同枝叶，各自有枯荣。——唐代·李白《树中草》
255  潮落江平未有风，扁舟共济与君同。时时引领望天末，何处青山是越中。——唐代·孟浩然《渡浙江问舟中人》
256  谷口春残黄鸟稀，辛夷花尽杏花飞。始怜幽竹山窗下，不改清阴待我归。——唐代·钱起《晚春归山居题窗前竹》
257  城上风威冷，江中水气寒。戎衣何日定，歌舞入长安。——唐代·骆宾王《在军登城楼》
258  送客谢亭北，逢君纵酒还。屈盘戏白马，大笑上青山。 回鞭指长安，西日落秦关。帝乡三千里，杳在碧云间。——唐代·李白《登敬亭北二小山余时送客逢崔侍御并登此地》
259  万里衡阳雁，今年又北归。双双瞻客上，一一背人飞。云里相呼疾，沙边自宿稀。系书元浪语，愁寂故山薇。欲雪违胡地，先花别楚云。却过清渭影，高起洞庭群。塞北春阴暮，江南日色曛。伤弓流落羽，行断不堪闻。——唐代·杜甫《归雁二首》
260  长安城头头白乌，夜飞延秋门上呼。又向人家啄大屋，屋底达官走避胡。金鞭断折九马死，骨肉不得同驰驱。腰下宝玦青珊瑚，可怜王孙泣路隅。问之不肯道姓名，但道困苦乞为奴。已经百日窜荆棘，身上无有完肌肤。高帝子孙尽隆准，龙种自与常人殊。豺狼在邑龙在野，王孙善保千金躯。不敢长语临交衢，且为王孙立斯须。昨夜东风吹血腥，东来橐驼满旧都。朔方健儿好身手，昔何勇锐今何愚。窃闻天子已传位，圣德北服南单于。花门剺面请雪耻，慎勿出口他人狙。哀哉王孙慎勿疏，五陵佳气无时无。——唐代·杜甫《哀王孙》
261  新买茱萸半亩堂，苔侵床足月侵墙。天涯芳草迷归路，病叶还禁一夜霜。——清代·王夫之《初度口占·辛丑》
262  日暖泥融雪半消，行人芳草马声骄。九华山路云遮寺，清弋江村柳拂桥。君意如鸿高的的，我心悬旆正摇摇。同来不得同归去，故国逢春一寂寥！——唐代·杜牧《宣州送裴坦判官往舒州时牧欲赴官归京》
263  至哉含柔德，万物资以生。常顺称厚载，流谦通变盈。圣心事能察，增广陈厥诚。黄祇僾如在，泰折俟咸亨。——唐代·贺知章《唐禅社首乐章·顺和》
264  紫陌开行树，朱城出晚霞。犹怜惯去国，疑是梦还家。 风弱知催柳，林青觉待花。交亲望归骑，几处拥年华。——唐代·卢僎《岁晚还京台望城阙成口号先赠交亲》
265  昨夜巫山下，猿声梦里长。桃花飞绿水，三月下瞿塘。雨色风吹去，南行拂楚王。高丘怀宋玉，访古一沾裳。——唐代·李白《宿巫山下》
266  摇落暮天迥，青枫霜叶稀。孤城向水闭，独鸟背人飞。渡口月初上，邻家渔未归。乡心正欲绝，何处捣寒衣。——唐代·刘长卿《馀干旅舍》
267  回看巴路在云间，寒食离家麦熟还。 日暮数峰青似染，商人说是汝州山。——唐代·王建《江陵使至汝州》
268  垂鞭信马行，数里未鸡鸣。林下带残梦，叶飞时忽惊。霜凝孤鹤迥，月晓远山横。僮仆休辞险，时平路复平。——唐代·杜牧《早行》
269  吟蛩鸣蜩引兴长，玉簪花落野塘香。园翁莫把秋荷折，留与游鱼盖夕阳。——宋代·周密《西塍废圃》
270  寒鸦飞数点，流水绕孤村。斜阳欲落处，一望黯消魂。——隋代·杨广《失题》
271  青枥林深亦有人，一渠流水数家分。山当日午回峰影，草带泥痕过鹿群。蒸茗气从茅舍出，缲丝声隔竹篱闻。行逢卖药归来客，不惜相随入岛云。——唐代·项斯《山行》
272  莺语惊残梦，轻妆改泪容。竹阴初月薄，江静晚烟浓。 湿觜衔泥燕，香须采蕊蜂。独怜无限思，吟罢亚枝松。——唐代·鱼玄机《暮春有感寄友人》
273  高标跨苍天，烈风无时休。自非旷士怀，登兹翻百忧。方知象教力，足可追冥搜。仰穿龙蛇窟，始出枝撑幽。七星在北户，河汉声西流。羲和鞭白日，少昊行清秋。秦山忽破碎，泾渭不可求。俯视但一气，焉能辨皇州。回首叫虞舜，苍梧云正愁。惜哉瑶池饮，日晏昆仑丘。黄鹄去不息，哀鸣何所投。君看随阳雁，各有稻粱谋。——唐代·杜甫《同诸公登慈恩寺塔》
274  有时忽惆怅，匡坐至夜分。平明空啸咤，思欲解世纷。心随长风去，吹散万里云。羞作济南生，九十诵古文。不然拂剑起，沙漠收奇勋。老死阡陌间，何因扬清芬。夫子今管乐，英才冠三军。终与同出处，岂将沮溺群？——唐代·李白《赠何七判官昌浩》
275  东望黄鹤山，雄雄半空出。四面生白云，中峰倚红日。岩峦行穹跨，峰嶂亦冥密。颇闻列仙人，于此学飞术。一朝向蓬海，千载空石室。金灶生烟埃，玉潭秘清谧。地古遗草木，庭寒老芝术。蹇予羡攀跻，因欲保闲逸。观奇遍诸岳，兹岭不可匹。结心寄青松，永悟客情毕。——唐代·李白《望黄鹤楼》
276  归来物外情，负杖阅岩耕。源水看花入，幽林采药行。野人相问姓，山鸟自呼名。去去独吾乐，无然愧此生。——唐代·宋之问《陆浑山庄》
277  明月沉珠浦，秋风濯锦川。楼台临绝岸，洲渚亘长天。旅泊成千里，栖遑共百年。穷途唯有泪，还望独潸然。——唐代·王勃《重别薛华》
278  湖南为客动经春，燕子衔泥两度新。旧入故园尝识主，如今社日远看人。可怜处处巢居室，何异飘飘托此身。暂语船樯还起去，穿花贴水益沾巾。——唐代·杜甫《燕子来舟中作》
279  苏之东城，古吴都城也。今为樵牧之场。有桂一株，生乎城下，惜其不得地，因赋三绝句以唁之。子堕本从天竺寺，根盘今在阖闾城。当时应逐南风落，落向人间取次生。霜雪压多虽不死，荆榛长疾欲相埋。长忧落在樵人手，卖作苏州一束柴。遥知天上桂花孤，试问嫦娥更要无。月宫幸有闲田地，何不中央种两株。——唐代·白居易《东城桂三首》
280  红叶醉秋色，碧溪弹夜弦。佳期不可再，风雨杳如年。——唐代·湘驿女子《题玉泉溪》
281  十五年前花月底，相从曾赋赏花诗。今看花月浑相似，安得情怀似往时。——宋代·李清照《偶成》
282  冬青花，花时一日肠九折。隔江风雨晴影空，五月深山护微雪。石根云气龙所藏，寻常蝼蚁不敢穴。移来此种非人间，曾识万年觞底月。蜀魂飞绕百鸟臣，夜半一声山竹裂。——宋代·林景熙《冬青花》
283  辛勤得茧不盈筐，灯下缫丝恨更长。 著处不知来处苦，但贪衣上绣鸳鸯。——唐代·蒋贻恭《咏蚕》
284  举国繁华委逝川，羽毛飘荡一年年。他山叫处花成血，旧苑春来草似烟。雨暗不离浓绿树，月斜长吊欲明天。湘江日暮声凄切，愁杀行人归去船。——唐代·吴融《子规》
285  背郭堂成荫白茅，缘江路熟俯青郊。桤林碍日吟风叶，笼竹和烟滴露梢。暂止飞乌将数子，频来语燕定新巢。旁人错比扬雄宅，懒惰无心作解嘲。——唐代·杜甫《堂成》
286  韦曲花无赖，家家恼煞人。绿尊虽尽日，白发好禁春。石角钩衣破，藤枝刺眼新。何时占丛竹，头戴小乌巾。野寺垂杨里，春畦乱水间。美花多映竹，好鸟不归山。城郭终何事，风尘岂驻颜。谁能共公子，薄暮欲俱还。——唐代·杜甫《奉陪郑驸马韦曲二首》
287  渊明归去来，不与世相逐。为无杯中物，遂偶本州牧。因招白衣人，笑酌黄花菊。我来不得意，虚过重阳时。题舆何俊发，遂结城南期。筑土按响山，俯临宛水湄。胡人叫玉笛，越女弹霜丝。自作英王胄，斯乐不可窥。赤鲤涌琴高，白龟道冯夷。灵仙如仿佛，奠酹遥相知。古来登高人，今复几人在？沧洲违宿诺，明日犹可待。连山似惊波，合沓出溟海。扬袂挥四座，酩酊安所知？齐歌送清扬，起舞乱参差。宾随落叶散，帽逐秋风吹。别后登此台，愿言长相思。——唐代·李白《九日登山》
288  七雄雄雌犹未分，攻城杀将何纷纷。秦兵益围邯郸急，魏王不救平原君。公子为嬴停驷马，执辔愈恭意愈下。亥为屠肆鼓刀人，嬴乃夷门抱关者。非但慷慨献良谋，意气兼将身命酬。向风刎颈送公子，七十老翁何所求。——唐代·王维《夷门歌》
289  秋窗犹曙色，落木更天风。日出寒山外，江流宿雾中。圣朝无弃物，老病已成翁。多少残生事，飘零任转蓬。——唐代·杜甫《客亭》
290  昔年因读李白杜甫诗，长恨二人不相从。吾与东野生并世，如何复蹑二子踪。东野不得官，白首夸龙钟。韩子稍奸黠，自惭青蒿倚长松。低头拜东野，原得终始如駏蛩。东野不回头，有如寸筳撞巨钟。吾愿身为云，东野变为龙。四方上下逐东野，虽有离别无由逢？——唐代·韩愈《醉留东野》
291  寒月沉沉洞房静，真珠帘外梧桐影。秋霜欲下手先知，灯底裁缝剪刀冷。——唐代·白居易《寒闺怨》
292  一年两度锦城游，前值东风后值秋。芳草有情皆碍马，好云无处不遮楼。山将别恨和心断，水带离声入梦流。今日因君试回首，淡烟乔木隔绵州。——唐代·罗隐《魏城逢故人》
293  篱畔秋酣一觉清，和云伴月不分明。登仙非慕庄生蝶，忆旧还寻陶令盟。睡去依依随雁断，惊回故故恼蛩鸣。醒时幽怨同谁诉，衰草寒烟无限情。——清代·曹雪芹《菊梦》
294  寝迹衡门下，邈与世相绝。顾盼莫谁知，荆扉昼常闭。凄凄岁暮风，翳翳经日雪。倾耳无希声，在目皓已洁。劲气侵襟袖，箪瓢谢屡设。萧索空宇中，了无一可悦！历览千载书，时时见遗烈。高操非所攀，谬得固穷节。平津苟不由，栖迟讵为拙！寄意一言外，兹契谁能别？——魏晋·陶渊明《癸卯岁十二月中作与从弟敬远》
295  两株桃杏映篱斜，妆点商山副使家。何事春风容不得，和莺吹折数枝花。春云如兽复如禽，日照风吹浅又深。谁道无心便容与，亦同翻覆小人心。——宋代·王禹偁《春居杂兴二首》
296  彭蠡湖天晚，桃花水气春。鸟飞千白点，日没半红轮。何必为迁客，无劳是病身。但来临此望，少有不愁人。——唐代·白居易《彭蠡湖晚归》
297  山上离宫宫上楼，楼前宫畔暮江流。楚天长短黄昏雨，宋玉无愁亦自愁。——唐代·李商隐《楚吟》
298  八月洞庭秋，潇湘水北流。还家万里梦，为客五更愁。不用开书帙，偏宜上酒楼。故人京洛满，何日复同游。——唐代·张谓《同王征君湘中有怀》
299  驱马蓟门北，北风边马哀。苍茫远山口，豁达胡天开。五将已深入，前军止半回。谁怜不得意，长剑独归来。——唐代·高适《自蓟北归》
300  三十始一命，宦情多欲阑。自怜无旧业，不敢耻微官。涧水吞樵路，山花醉药栏。只缘五斗米，辜负一渔竿。——唐代·岑参《初授官题高冠草堂》
301  苏武天山上，田横海岛边。万重关塞断，何日是归年？亭伯去安在？李陵降未归。愁容变海色，短服改胡衣。谈笑三军却，交游七贵疏。仍留一只箭，未射鲁连书。函谷如玉关，几时可生还？洛川为易水，嵩岳是燕山。俗变羌胡语，人多沙塞颜。申包惟恸哭，七日鬓毛斑。淼淼望湖水，青青芦叶齐。归心落何处，日没大江西。歇马傍春草，欲行远道迷。谁忍子规鸟，连声向我啼。——唐代·李白《奔亡道中五首》
302  弊庐隔尘喧，惟先养恬素。卜邻近三径，植果盈千树。粤余任推迁，三十犹未遇。书剑时将晚，丘园日已暮。晨兴自多怀，昼坐常寡悟。冲天羡鸿鹄，争食羞鸡鹜。望断金马门，劳歌采樵路。乡曲无知己，朝端乏亲故。谁能为扬雄，一荐甘泉赋。——唐代·孟浩然《田园作》
303  白花原头望京师，黄河水流无尽时。 穷秋旷野行人绝，马首东来知是谁。——唐代·王昌龄《旅望》
304  紫塞月明千里，金甲冷，戍楼寒。梦长安。乡思望中天阔，漏残星亦残。画角数声呜咽，雪漫漫。——唐代·牛峤《定西番·紫塞月明千里》
305  西风萧瑟入船窗，送客离愁酒满缸。要记此时分袂处，暮烟细雨过松江。——宋代·俞桂《送人之松江》
306  年来鞍马困尘埃，赖有青山豁我怀。日暮北风吹雨去，数峰清瘦出云来。——宋代·张耒《初见嵩山》
307  倚杖望晴雪，溪云几万重。樵人归白屋，寒日下危峰。野火烧冈草，断烟生石松。却回山寺路，闻打暮天钟。——唐代·贾岛《雪晴晚望》
308  宝剑千金买，平生未许人。怀君万里别，持赠结交亲。孤松宜晚岁，众木爱芳春。已矣将何道，无令白发新。——唐代·陈子昂《送东莱王学士无竞》
309  中兴诸将收山东，捷书夜报清昼同。河广传闻一苇过，胡危命在破竹中。祗残邺城不日得，独任朔方无限功。京师皆骑汗血马，回纥喂肉葡萄宫。已喜皇威清海岱，常思仙仗过崆峒。三年笛里关山月，万国兵前草木风。成王功大心转小，郭相谋深古来少。司徒清鉴悬明镜，尚书气与秋天杳。二三豪俊为时出，整顿乾坤济时了。东走无复忆鲈鱼，南飞觉有安巢鸟。青春复随冠冕入，紫禁正耐烟花绕。鹤禁通宵凤辇备，鸡鸣问寝龙楼晓。攀龙附凤势莫当，天下尽化为侯王。汝等岂知蒙帝力，时来不得夸身强。关中既留萧丞相，幕下复用张子房。张公一生江海客，身长九尺须眉苍。征起适遇风云会，扶颠始知筹策良。青袍白马更何有，后汉今周喜再昌。寸地尺天皆入贡，奇祥异瑞争来送。不知何国致白环，复道诸山得银瓮。隐士休歌紫芝曲，词人解撰河清颂。田家望望惜雨干，布谷处处催春种。淇上健儿归莫懒，城南思妇愁多梦。安得壮士挽天河，净洗甲兵长不用。——唐代·杜甫《洗兵马》
310  长歌破衣襟，短歌断白发。秦王不可见，旦夕成内热。渴饮壶中酒，饥拔陇头粟。凄凉四月阑，千里一时绿。夜峰何离离，明月落石底。徘徊沿石寻，照出高峰外。不得与之游，歌成鬓先改。——唐代·李贺《长歌续短歌》
311  广陵花盛帝东游，先劈昆仑一派流。百二禁兵辞象阙，三千宫女下龙舟。凝云鼓震星辰动，拂浪旗开日月浮。四海义师归有道，迷楼还似景阳楼。——唐代·许浑《汴河亭》
312  数年湖上谢浮名，竹杖纱巾遂性情。云外有时逢寺宿，日西无事傍江行。陶潜县里看花发，庾亮楼中对月明。 谁念献书来万里，君王深在九重城。——唐代·崔峒《书情寄上苏州韦使君兼呈吴县李明府》
313  白马驮经事已空，断碑残刹见遗踪。萧萧茅屋秋风起，一夜雨声羁思浓。——唐代·张继《宿白马寺》
314  日落沧江晚，停桡问土风。城临巴子国，台没汉王宫。荒服仍周甸，深山尚禹功。岩悬青壁断，地险碧流通。古木生云际，归帆出雾中。川途去无限，客思坐何穷。——唐代·陈子昂《白帝城怀古》
315  孤舟相访至天涯，万转云山路更赊。欲扫柴门迎远客，青苔黄叶满贫家。——唐代·刘长卿《酬李穆见寄》
316  洛阳三月飞胡沙，洛阳城中人怨嗟。天津流水波赤血，白骨相撑如乱麻。我亦东奔向吴国，浮云四塞道路赊。东方日出啼早鸦，城门人开扫落花。梧桐杨柳拂金井，来醉扶风豪士家。扶风豪士天下奇，意气相倾山可移。作人不倚将军势，饮酒岂顾尚书期。雕盘绮食会众客，吴歌赵舞香风吹。原尝春陵六国时，开心写意君所知。堂中各有三千士，明日报恩知是谁。抚长剑，一扬眉，清水白石何离离。脱吾帽，向君笑。饮君酒，为君吟。张良未逐赤松去，桥边黄石知我心。——唐代·李白《扶风豪士歌》
317  日落沙明天倒开，波摇石动水萦回。 轻舟泛月寻溪转，疑是山阴雪后来。 水作青龙盘石堤，桃花夹岸鲁门西。 若教月下乘舟去，何啻风流到剡溪。——唐代·李白《东鲁门泛舟二首》
318  香灯伴残梦，楚国在天涯。月落子规歇，满庭山杏花。——唐代·温庭筠《碧磵驿晓思》
319  皇晋遘阳九，天下横氛雾。秦赵值薄蚀，幽并逢虎据。伊余荷宠灵，感激狥驰骛。虽无六奇术，冀与张韩遇。宁戚扣角歌，桓公遭乃举。荀息冒险难，实以忠贞故。空令日月逝，愧无古人度。饮马出城濠，北望沙漠路。千里何萧条，白日隐寒树。投袂既愤懑，抚枕怀百虑。功名惜未立，玄发已改素。时哉苟有会，治乱惟冥数。——南北朝·江淹《刘太尉琨伤乱》
320  远寺鸣金铎，疏窗试宝熏。秋声江一片，曙影月三分。倦鹤行黄叶，痴猿坐白云。道人无一事，抱膝看回文。——宋代·文天祥《晓起》
321  暝色蒹葭外，苍茫旅眺情。残雪和雁断，新月带潮生。天到水中尽，舟随树杪行。离家今几宿，厌听棹歌声。——宋代·严羽《江行》
322  生平四十老柴荆，此日麻鞋拜故京。谁使山河全破碎？可堪翦伐到园陵！牛羊践履多新草，冠盖雍容半旧卿。歌泣不成天已暮，悲风日夜起江生。——明代·魏禧《登雨花台》
323  秋夜香闺思寂寥，漏迢迢。鸳帷罗幌麝烟销，烛光摇。正忆玉郎游荡去，无寻处。更闻帘外雨潇潇，滴芭蕉。——唐代·顾夐《杨柳枝·秋夜香闺思寂寥》
324  红颜悲旧国，青岁歇芳洲。不待金门诏，空持宝剑游。海云迷驿道，江月隐乡楼。复作淮南客，因逢桂树留。——唐代·李白《寄淮南友人》
325  周子横山隐，开门临城隅。连峰入户牖，胜概凌方壶。时作白纻词，放歌丹阳湖。水色傲溟渤，川光秀菰蒲。当其得意时，心与天壤俱。闲云随舒卷，安识身有无。抱石耻献玉，沉泉笑探珠。羽化如可作，相携上清都。——唐代·李白《赠丹阳横山周处士惟长》
326  天长地阔岭头分，去国离家见白云。洛浦风光何所似，崇山瘴疠不堪闻。南浮涨海人何处，北望衡阳雁几群。两地江山万余里，何时重谒圣明君。——唐代·沈佺期《遥同杜员外审言过岭》
327  君不见巴乡气候与华别，年年十月梅花发。上苑今应雪作花，宁知此地花为雪。自从迁播落黔巴，三见江上开新花。故园风花虚洛汭，穷峡凝云度岁华。花情纵似河阳好，客心倍伤边候早。春候飒惊楼上梅，霜威未落江潭草。江水侵天去不还，楼花覆帘空坐攀。一向花前看白发，几回梦里忆红颜。红颜白发云泥改，何异桑田移碧海。却想华年故国时，唯馀一片空心在。空心吊影向谁陈，云台仙阁旧游人。傥知巴树连冬发，应怜南国气长春。——唐代·卢僎《十月梅花书赠》
328  苔径临江竹，茅檐覆地花。别来频甲子，倏忽又春华。倚杖看孤石，倾壶就浅沙。远鸥浮水静，轻燕受风斜。世路虽多梗，吾生亦有涯。此身醒复醉，乘兴即为家。——唐代·杜甫《春归》
329  从来系日乏长绳，水去云回恨不胜。 欲就麻姑买沧海，一杯春露冷如冰。——唐代·李商隐《谒山》
330  一树红桃亚拂池，竹遮松荫晚开时。非因斜日无由见，不是闲人岂得知。寒地生材遗校易，贫家养女嫁常迟。春深欲落谁怜惜，白侍郎来折一枝。——唐代·白居易《晚桃花》
331  临蒸且莫叹炎方，为报秋来雁几行。林邑东回山似戟，牂牁南下水如汤。蒹葭淅沥含秋雾，橘柚玲珑透夕阳。非是白蘋洲畔客，还将远意问潇湘。——唐代·柳宗元《得卢衡州书因以诗寄》
332  嘉陵江色何所似？石黛碧玉相因依。正怜日破浪花出，更复春从沙际归。巴童荡桨欹侧过，水鸡衔鱼来去飞。阆中胜事可肠断，阆州城南天下稀！——唐代·杜甫《阆水歌》
333  晓笛引乡泪，秋冰鸣马蹄。一身虏云外，万里胡天西。终日见征战，连年闻鼓鼙。故山在何处，昨日梦清溪。——唐代·岑参《早发焉耆怀终南别业》
334  山月皎如烛，风霜时动竹。夜半鸟惊栖，窗间人独宿。——唐代·韦应物《同褒子秋斋独宿》
335  荒城自萧索，万里山河空。天高秋日迥，嘹唳闻归鸿。寒塘映衰草，高馆落疏桐。临此岁方晏，顾景咏悲翁。故人不可见，寂寞平陵东。——唐代·王维《奉寄韦太守陟》
336  东园垂柳径，西堰落花津。物色连三月，风光绝四邻。鸟飞村觉曙，鱼戏水知春。初晴山院里，何处染嚣尘。——唐代·王勃《仲春郊外》
337  候晓逾闽嶂，乘春望越台。宿云鹏际落，残月蚌中开。薜荔摇青气，桄榔翳碧苔。桂香多露裛，石响细泉回。抱叶玄猿啸，衔花翡翠来。南中虽可悦，北思日悠哉。鬒发俄成素，丹心已作灰。何当首归路，行剪故园莱。——唐代·宋之问《早发始兴江口至虚氏村作》
338  玉京人去秋萧索，画檐鹊起梧桐落。欹枕悄无言，月和残梦圆。背灯唯暗泣，甚处砧声急。眉黛远山攒，芭蕉生暮寒。——五代·耿玉真《菩萨蛮·玉京人去秋萧索》
339  祗役出皇邑，相期憩瓯越。解缆及流潮，怀旧不能发。析析就衰林，皎皎明秋月。含情易为盈，遇物难可歇。积疴谢生虑，寡欲罕所阙。资此永幽栖，岂伊年岁别。各勉日新志，音尘慰寂蔑。——南北朝·谢灵运《邻里相送至方山》
340  柴门寂寂黍饭馨，山家烟火春雨晴。庭花蒙蒙水泠泠，小儿啼索树上莺。水香塘黑蒲森森，鸳鸯鸂鶒如家禽。前村后垄桑柘深，东邻西舍无相侵。蚕娘洗茧前溪渌，牧童吹笛和衣浴。山翁留我宿又宿，笑指西坡瓜豆熟。——唐代·贯休《春晚书山家屋壁二首》
341  山路欹斜石磴危，不愁行苦苦相思。冰销远硐怜清韵，雪远寒峰想玉姿。莫听凡歌春病酒，休招闲客夜贪棋。如松匪石盟长在，比翼连襟会肯迟。虽恨独行冬尽日，终期相见月圆时。别君何物堪持赠，泪落晴光一首诗。——唐代·鱼玄机《春情寄子安》
342  山雨溪风卷钓丝，瓦瓯篷底独斟时。醉来睡着无人唤，流到前溪也不知。——唐代·杜荀鹤《溪兴》
343  古坟零落野花春，闻说中郎有后身。 今日爱才非昔日，莫抛心力作词人。——唐代·温庭筠《蔡中郎坟》
344  东风急，惜别花时手频执，罗帏愁独入。马嘶残雨春芜湿。 倚门立，寄语薄情郎，粉香和泪泣。——唐代·牛峤《望江怨·东风急》
345  一笑无秦帝，飘然向海东。谁能排大难？不屑计奇功。古戍三秋雁，高台万木风。从来天下士，只在布衣中。——清代·屈大均《鲁连台》
346  上马击狂胡，下马草军书。二十抱此志，五十犹癯儒。大散陈仓间，山川郁盘纡。劲气钟义士，可与共壮图。坡陁咸阳城，秦汉之故都。王气浮夕霭，宫室生春芜。安得从王师，汛扫迎皇舆？黄河与函谷，四海通舟车。士马发燕赵，布帛来青徐。先当营七庙，次第画九衢。偏师缚可汗，倾都观受俘。上寿大安宫，复如正观初。丈夫毕此愿，死与蝼蚁殊。志大浩无期，醉胆空满躯。——宋代·陆游《观大散关图有感》
347  江旷春潮白，山长晓岫青。他乡临睨极，花柳映边亭。——唐代·王勃《早春野望》
348  绝域阳关道，胡沙与塞尘。三春时有雁，万里少行人。苜蓿随天马，葡萄逐汉臣。当令外国惧，不敢觅和亲。——唐代·王维《送刘司直赴安西》
349  石头巉岩如虎踞，凌波欲过沧江去。钟山龙盘走势来，秀色横分历阳树。四十馀帝三百秋，功名事迹随东流。白马金鞍谁家子，吹唇虎啸凤凰楼。金陵昔时何壮哉！席卷英豪天下来。冠盖散为烟雾尽，金舆玉座成寒灰。扣剑悲吟空咄嗟，梁陈白骨乱如麻。天子龙沉景阳井，谁歌玉树后庭花。此地伤心不能道，目下离离长春草。送尔长江万里心，他年来访南山老。——唐代·李白《金陵歌送别范宣》
350  南来不作楚臣悲，重入修门自有期。为报春风汨罗道，莫将波浪枉明时。——唐代·柳宗元《汨罗遇风》
351  十一年前南渡客，四千里外北归人。诏书许逐阳和至，驿路开花处处新。——唐代·柳宗元《诏追赴都二月至灞亭上》
352  秋气集南涧，独游亭午时。回风一萧瑟，林影久参差。始至若有得，稍深遂忘疲。羁禽响幽谷，寒藻舞沦漪。去国魂已远，怀人泪空垂。孤生易为感，失路少所宜。索寞竟何事，徘徊只自知。谁为后来者，当与此心期。——唐代·柳宗元《南涧中题》
353  城头叠鼓声，城下暮江清。欲问渔阳掺，时无祢正平。——唐代·李商隐《听鼓》
354  遥夜泛清瑟，西风生翠萝。残萤委玉露，早雁拂银河。高树晓还密，远山晴更多。淮南一叶下，自觉老烟波。一叶下前墀，淮南人已悲。蹉跎青汉望，迢递白云期。老信相如渴，贫忧曼倩饥。生公与园吏，何处是吾师?蓟北雁犹远，淮南人已悲。残桃间堕井，新菊亦侵篱。书剑岂相误，琴樽聊自持。西斋风雨夜，更有咏贫诗。——唐代·许浑《早秋三首》
355  十月河洲时，一看有归思。风飙生惨烈，雨雪暗天地。我辈今胡为？浩哉迷所至。缅怀当途者，济济居声位。邈然在云霄，宁肯更沦踬？周旋多燕乐，门馆列车骑。美人芙蓉姿，狭室兰麝气。金炉陈兽炭，谈笑正得意。岂论草泽中，有此枯槁士？我惭经济策，久欲甘弃置。君负纵横才，如何尚憔悴？长歌增郁怏，对酒不能醉。穷达自有时，夫子莫下泪。——唐代·高适《效古赠崔二》
356  促织甚微细，哀音何动人。草根吟不稳，床下夜相亲。 久客得无泪，放妻难及晨。悲丝与急管，感激异天真。——唐代·杜甫《促织》
357  遑遑三十载，书剑两无成。山水寻吴越，风尘厌洛京。扁舟泛湖海，长揖谢公卿。且乐杯中物，谁论世上名。——唐代·孟浩然《自洛之越》
358  重九开秋节，得一动宸仪。金风飘菊蕊，玉露泫萸枝。 睿览八纮外，天文七曜披。临深应在即，居高岂忘危。——唐代·韦安石《奉和九日幸临渭亭登高应制得枝字》
359  洛阳城里花如雪，陆浑山中今始发。旦别河桥杨柳风，夕卧伊川桃李月。伊川桃李正芳新，寒食山中酒复春。野老不知尧舜力，酣歌一曲太平人。——唐代·宋之问《寒食还陆浑别业》
360  谪居履在陈，从者有温见。山荒聊可田，钱镈还易办。夷俗多火耕，仿习亦颇便。及兹春未深，数亩犹足佃。岂徒实口腹，且以理荒宴。遗穗及乌雀，贫寡发余羡。出耒在明晨，山寒易霜霰。——明代·王守仁《谪居粮绝请学于农将田南山咏言寄怀》
361  桥北桥南千百树，绿烟金穗映清流。青闺娟眼窥人过，翠染柔丝带雨稠。没幸章台成别恨，有情灞岸管离愁。塞垣多少思归客，留着长条赠远游。——明代·朱栴《官桥柳色》
362  疾风回雨水明霞，沙步丛祠欲暮鸦。九日清尊欺白发，十年为客负黄花。登高怀远心如在，向老逢辰意有加。淮海少年天下士，可能无地落乌纱。——宋代·陈师道《九日寄秦觏》
363  江乡时节逢寒食，花落未将春减色，岭南能有几多花，寒食临之扫春迹。花多花少非我事，春去春来亦堪惜。柴门风雨小庭寒，无奈池塘烟草碧。欲将诗句慰穷愁，眼中万象皆相识。欣然应接已无暇，都为老来无笔力。——宋代·郑刚中《寒食》
364  衰柳疏疏苔满地。十二阑干，故国三千里。南去北来人老矣。短亭依旧残阳里。紫蟹黄柑真解事。似倩西风、劝我归欤未。王粲登临寥落际。雁飞不断天连水。——宋代·王庭筠《凤栖梧·衰柳疏疏苔满地》
365  春风吹船著吾溪，扶藜上读《中兴碑》。平生半世看墨本，摩挲石刻鬓成丝。明皇不作苞桑计，颠倒四海由禄儿。九庙不守乘舆西，万官已作鸟择栖。抚军监国太子事，何乃趣取大物为？事有至难天幸耳，上皇蹰蹐还京师。内间张后色可否？外间李父颐指挥。南内凄凉几苟活，高将军去事尤危。臣结春秋二三策，臣甫杜鹃再拜诗。安知忠臣痛至骨，世上但赏琼琚词。同来野僧六七辈，亦有文士相追随。断崖苍藓对立久，冻雨为洗前朝悲。——宋代·黄庭坚《书摩崖碑后》
366  荆蛮非我乡，何为久滞淫。方舟泝大江，日暮愁我心。山冈有余映，岩阿增重阴。狐狸驰赴穴，飞鸟翔故林。流波激清响，猴猿临岸吟。迅风拂裳袂，白露沾衣襟。独夜不能寐，摄衣起抚琴。丝桐感人情，为我发悲音。羁旅无终极，忧思壮难任。——魏晋·王粲《七哀诗三首·其二》
367  五月红莲繁盛时，隼旆同赏郡南池。额名旧载零陵志，碑字新镌子厚诗。采药衔杯愁满满，折花行令笑迟迟。明年岁熟歌声稳，伴醉清香宛是谁？——宋代·陶弼《南池》
368  岩岩钟山首，赫赫炎天路。高明曜云门，远景灼寒素。昂昂累世士，结根在所固。吕望老匹夫，苟为因世故。管仲小囚臣，独能建功祚。人生有何常，但患年岁暮。幸托不肖躯，且当猛虎步。安能苦一身，与世同举厝。由不慎小节，庸夫笑我度。吕望尚不希，夷齐何足慕。远送新行客，岁暮乃来归。入门望爱子，妻妾向人悲。闻子不可见，日已潜光辉。孤坟在西北，常念君来迟。褰裳上墟丘，但见蒿与薇。白骨归黄泉，肌体乘尘飞。生时不识父，死后知我谁。孤魂游穷暮，飘摇安所依。人生图嗣息，尔死我念追。俯仰内伤心，不觉泪沾衣。人生自有命，但恨生日希。——两汉·孔融《杂诗二首》
369  太行和雪叠晴空，二月郊原尚朔风。饮马早闻临渭北，射雕今欲过山东。百年徒有伊川叹，五利宁无魏绛功？日暮长亭正愁绝，哀笳一曲戍烟中。——唐代·吴融《金桥感事》
370  辇路生春草，上林花发时。凭高何限意，无复侍臣知。——唐代·李昂《宫中题》
371  际晓投巴峡，馀春忆帝京。晴江一女浣，朝日众鸡鸣。水国舟中市，山桥树杪行。登高万井出，眺迥二流明。人作殊方语，莺为故国声。赖多山水趣，稍解别离情。——唐代·王维《晓行巴峡》
372  朝与周人辞，暮投郑人宿。他乡绝俦侣，孤客亲僮仆。宛洛望不见，秋霖晦平陆。田父草际归，村童雨中牧。主人东皋上，时稼绕茅屋。虫思机杼悲，雀喧禾黍熟。明当渡京水，昨晚犹金谷。此去欲何言，穷边徇微禄。——唐代·王维《宿郑州》
373  楚客醉孤舟，越水将引棹。山为两乡别，月带千里貌。羁谴同缯纶，僻幽闻虎豹。桂林寒色在，苦节知所效。——唐代·王昌龄《送任五之桂林》
374  朝登大庭库，云物何苍然。莫辨陈郑火，空霾邹鲁烟。我来寻梓慎，观化入寥天。古木朔气多，松风如五弦。帝图终冥没，叹息满山川。——唐代·李白《大庭库》
375  暮春别乡树，晚景低津楼，伯夷在首阳，欲往无轻舟。遂登关城望，下见洪河流，自从巨灵开，流血千万秋。行行潘生赋，赫赫曹公谋，川上多往事，凄凉满空洲。——唐代·岑参《东归晚次潼关怀古》
376  无机成旅逸，中夜上江楼。云尽月如练，水凉风似秋。 凫声闻梦泽，黛色上昭丘。不远人情在，良宵恨独游。——唐代·欧阳詹《荆南夏夜水楼怀昭丘直上人云梦李莘》
377  大堤杨柳雨沉沉，万缕千条惹恨深。飞絮满天人去远，东风无力系春心。——唐代·何希尧《柳枝词》
378  大人乞马癯乃寒，宗人贷宅荒厥垣。横庭鼠径空土涩，出篱大枣垂珠残。安定美人截黄绶，脱落缨裾暝朝酒。还家白笔未上头，使我清声落人后。枉辱称知犯君眼，排引才升强絙断。洛风送马入长关，阖扇未开逢猰犬。那知坚都相草草，客枕幽单看春老。归来骨薄面无膏，疫气冲头鬓茎少。欲雕小说干天官，宗孙不调为谁怜？明朝下元复西道，崆峒叙别长如天。——唐代·李贺《仁和里杂叙皇甫湜》
379  长安大道沙为堤，早风无尘雨无泥。宫中玉漏下三刻，朱衣导骑丞相来。路傍高楼息歌吹，千车不行行者避。街官闾吏相传呼，当前十里惟空衢。白麻诏下移相印，新堤未成旧堤尽。——唐代·张籍《沙堤行·呈裴相公》
380  草暖云昏万里春，宫花拂面送行人。自言汉剑当飞去，何事还车载病身。——唐代·李贺《出城寄权璩杨敬之》
381  苦热中夜起，登楼独褰衣。山泽凝暑气，星汉湛光辉。火晶燥露滋，野静停风威。探汤汲阴井，炀灶开重扉。凭阑久彷徨，流汗不可挥。莫辩亭毒意，仰诉璿与玑。谅非姑射子，静胜安能希。——唐代·柳宗元《夏夜苦热登西楼》
382  有美不自蔽，安能守孤根。盈盈湘西岸，秋至风霜繁。丽影别寒水，浓芳委前轩。芰荷谅难杂，反此生高原。——唐代·柳宗元《湘岸移木芙蓉植龙兴精舍》
383  五柳先生本在山，偶然为客落人间。秋来见月多归思，自起开笼放白鹇。——唐代·雍陶《和孙明府怀旧山》
384  东藩驻皂盖，北渚凌清河。海右此亭古，济南名士多。云山已发兴，玉佩仍当歌。修竹不受暑，交流空涌波。蕴真惬所欲，落日将如何？贵贱俱物役，从公难重过！——唐代·杜甫《陪李北海宴历下亭》
385  危径几万转，数里将三休。回环见徒侣，隐映隔林丘。飒飒松上雨，潺潺石中流。静言深溪里，长啸高山头。望见南山阳，白露霭悠悠。青皋丽已净，绿树郁如浮。曾是厌蒙密，旷然销人忧。——唐代·王维《自大散以往深林密竹磴道盘曲四五十里至黄牛岭见黄花川》
386  重阳初启节，无射正飞灰。寂寞风蝉至，连翩霜雁来。山棠红叶下，岸菊紫花开。今日桓公座，多愧孟嘉才。——唐代·阴行先《和张燕公湘中九日登高》
387  百年怀土望，千里倦游情。高低寻戍道，远近听泉声。涧叶才分色，山花不辨名。羁心何处尽，风急暮猿清。——唐代·王勃《麻平晚行》
388  有客有客字子美，白头乱发垂过耳。岁拾橡栗随狙公，天寒日暮山谷里。中原无书归不得，手脚冻皴皮肉死。呜呼一歌兮歌已哀，悲风为我从天来。长镵长镵白木柄，我生托子以为命。黄独无苗山雪盛，短衣数挽不掩胫。此时与子空归来，男呻女吟四壁静。呜呼二歌兮歌始放，邻里为我色惆怅。有弟有弟在远方，三人各瘦何人强。生别展转不相见，胡尘暗天道路长。东飞鴐鹅后鹙鶬，安得送我置汝旁。呜呼三歌兮歌三发，汝归何处收兄骨。有妹有妹在钟离，良人早殁诸孤痴。长淮浪高蛟龙怒，十年不见来何时。扁舟欲往箭满眼，杳杳南国多旌旗。呜呼四歌兮歌四奏，林猿为我啼清昼。四山多风溪水急，寒雨飒飒枯树湿。黄蒿古城云不开，白狐跳梁黄狐立。我生何为在穷谷，中夜起坐万感集。呜呼五歌兮歌正长，魂招不来归故乡。南有龙兮在山湫，古木巃嵸枝相樛。木叶黄落龙正蛰，蝮蛇东来水上游。我行怪此安敢出，拔剑欲斩且复休。呜呼六歌兮歌思迟，溪壑为我回春姿。男儿生不成名身已老，三年饥走荒山道。长安卿相多少年，富贵应须致身早。山中儒生旧相识，但话宿昔伤怀抱。呜呼七歌兮悄终曲，仰视皇天白日速。——唐代·杜甫《同谷七歌》
389  湘水经东安县东，有沉香塘，石壁隙插一株，云是沉水香，澄潭清冷，绿萝倒影。湘水自分漓水下。曲曲潺湲，千里飞哀泻。冰玉半湾尘不惹，停凝欲挽东流驾。百尺危崖谁羽化。一捻残香，拈插莓苔隙。忆自寻香人去也，寒原夕阳烧悲灺。——明代·王夫之《蝶恋花·湘水经东安县东》
390  所思竟何在，怅望深荆门。举世无相识，终身思旧恩。方将与农圃，艺植老丘园。目尽南飞雁，何由寄一言。——唐代·王维《寄荆州张丞相》
391  特进群公表，天人夙德升。霜蹄千里骏，风翮九霄鹏。 服礼求毫发，惟忠忘寝兴。圣情常有眷，朝退若无凭。 仙醴来浮蚁，奇毛或赐鹰。清关尘不杂，中使日相乘。 晚节嬉游简，平居孝义称。自多亲棣萼，谁敢问山陵。 学业醇儒富，辞华哲匠能。笔飞鸾耸立，章罢凤鶱腾。 精理通谈笑，忘形向友朋。寸长堪缱绻，一诺岂骄矜。 已忝归曹植，何知对李膺。招要恩屡至，崇重力难胜。 披雾初欢夕，高秋爽气澄。尊罍临极浦，凫雁宿张灯。 花月穷游宴，炎天避郁蒸。研寒金井水，檐动玉壶冰。 瓢饮唯三径，岩栖在百层。且持蠡测海，况挹酒如渑。 鸿宝宁全秘，丹梯庶可凌。淮王门有客，终不愧孙登。——唐代·杜甫《赠特进汝阳王二十韵》
392  重岗如抱岳如蹲，屈曲秦川势自尊。天地并功开帝宅，山河相凑束龙门。橹声呕轧中流度，柳色微茫远岸村。满眼波涛终古事，年来惆怅与谁论。——唐代·薛逢《潼关河亭》
393  江城吹角水茫茫，曲引边声怨思长。 惊起暮天沙上雁，海门斜去两三行。——唐代·李涉《润州听暮角》
394  悠悠雨初霁，独绕清溪曲。引杖试荒泉，解带围新竹。沉吟亦何事，寂寞固所欲。幸此息营营，啸歌静炎燠。——唐代·柳宗元《夏初雨后寻愚溪》
395  西行殊未已，东望何时还。终日风与雪，连天沙复山。二年领公事，两度过阳关。相忆不可见，别来头已斑。——唐代·岑参《寄宇文判官》
396  谪弃殊隐沦，登陟非远郊。所怀缓伊郁，讵欲肩夷巢。高岩瞰清江，幽窟潜神蛟。开旷延阳景，回薄攒林梢。西亭构其巅，反宇临呀庨。背瞻星辰兴，下见云雨交。惜非吾乡土，得以荫菁茆。羁贯去江介，世仕尚函崤。故墅即沣川，数亩均肥硗。台馆集荒丘，池塘疏沈坳。会有圭组恋，遂贻山林嘲。薄躯信无庸，锁屑剧斗筲。囚居固其宜，厚羞久已包。庭除植蓬艾，隟牖悬蟏蛸。所赖山水客，扁舟柱长梢。挹流敌清觞，掇野代嘉肴。适道有高言，取乐非弦匏。逍遥屏幽昧，澹薄辞喧呶。晨鸡不余欺，风雨闻嘐嘐。再期永日闲，提挈移中庖。——唐代·柳宗元《游朝阳岩遂登西亭二十韵》
397  泛舟大河里，积水穷天涯。天波忽开拆，郡邑千万家。行复见城市，宛然有桑麻。回瞻旧乡国，渺漫连云霞。——唐代·王维《渡河到清河作》
398  南国无霜霰，连年见物华。青林暗换叶，红蕊续开花。春去闻山鸟，秋来见海槎。流芳虽可悦，会自泣长沙。——唐代·宋之问《经梧州》
399  度岭方辞国，停轺一望家。魂随南翥鸟，泪尽北枝花。山雨初含霁，江云欲变霞。但令归有日，不敢恨长沙。——唐代·宋之问《度大庾岭》
400  仰飞鸟兮乌鸢。凌玄虚兮号翩翩。集洲渚兮优恣。啄虾矫翮兮云间。任厥性兮往还。妾无罪兮负地。有何辜兮谴天。帆帆独兮西往。孰知返兮何年。心惙惙兮若割。泪泫泫兮双悬。彼飞鸟兮鸢鸟。已回翔兮翕苏。心在专兮素虾。何居食兮江湖。徊复翔兮游颺。去复返兮于乎。始事君兮去家。终我命兮君都。终来遇兮何辜。离我国兮去吴。妻衣褐兮为婢。夫去冕兮为奴。岁遥遥兮难极。冤悲痛兮心恻。肠千结兮服膺。于乎哀兮忘食。愿我身兮如鸟。身翱翔兮矫翼。去我国兮心摇。情愤惋兮谁识。——先秦·佚名《鸟鹊歌》
401  满塘秋水碧泓澄，十亩菱花晚镜清。景动新桥横螮蝀，岸铺芳草睡。蟾投夜魄当湖落，岳倒秋莲入浪生。何处最添诗客兴，黄昏烟雨乱蛙声。——唐代·韦庄《三堂东湖作》
402  太清上初日，春水送孤舟。山远疑无树，潮平似不流。岸花开且落，江鸟没还浮。羁望伤千里，长歌遣四愁。——唐代·马周《凌朝浮江旅思》
403  褒斜不容幰，之子去何之。鸟道一千里，猿声十二时。官桥祭酒客，山木女郎祠。别后同明月，君应听子规。——唐代·王维《送杨长史赴果州》
404  秋豫凝仙览，宸游转翠华。呼鹰下鸟路，戏马出龙沙。 紫菊宜新寿，丹萸辟旧邪。须陪长久宴，岁岁奉吹花。——唐代·赵彦昭《奉和九日幸临渭亭登高应制》
405  昨日山有信，只今耕种时。遥传杜陵叟，怪我还山迟。独向潭上酌，无人林下期。东谿忆汝处，闲卧对鸬鹚。——唐代·岑参《还高冠潭口留别舍弟》
406  谷口来相访，空斋不见君。涧花然暮雨，潭树暖春云。门径稀人迹，檐峰下鹿群。衣裳与枕席，山霭碧氛氲。——唐代·岑参《高冠谷口招郑鄠》
407  九疑浚倾奔，临源委萦回。会合属空旷，泓澄停风雷。高馆轩霞表，危楼临山隈。兹辰始澄霁，纤云尽褰开。天秋日正中，水碧无尘埃。杳杳渔父吟，叫叫羁鸿哀。境胜岂不豫，虑分固难裁。升高欲自舒，弥使远念来。归流驶且广，泛舟绝沿洄。——唐代·柳宗元《湘口馆潇湘二水所会》
408  残腊泛舟何处好？最多吟兴是潇湘。就船买得鱼偏美，踏雪沽来酒倍香。猿到夜深啼岳麓，雁知春近别衡阳。与君剩采江山景，裁取新诗入帝乡。——唐代·杜荀鹤《冬末同友人泛潇湘》
409  暂随红旆佐藩方，高迹终期卧故乡。已近水声开涧户，更侵山色架书堂。蒲生岸脚青刀利，柳拂波心绿带长。莫夺野人樵牧兴，白云不识绣衣郎。——唐代·韦庄《题裴端公郊居》
410  皿虫化为疠，夷俗多所神。衔猜每腊毒，谋富不为仁。蔬果自远至，杯酒盈肆陈。言甘中必苦，何用知其真？华洁事外饰，尤病中州人。钱刀恐贾害，饥至益逡巡。窜伏常战栗，怀故逾悲辛。庶氏有嘉草，攻襘事久泯。炎帝垂灵编，言此殊足珍。崎驱乃有得，托以全余身。纷敷碧树阴，眄睐心所亲。——唐代·柳宗元《种白蘘荷》
1  皓态孤芳压俗姿，不堪复写拂云枝。从来万事嫌高格，莫怪梅花着地垂。——明代·徐渭《王元章倒枝梅画》
1  水边杨柳曲尘丝，立马烦君折一枝。惟有春风最相惜，殷勤更向手中吹。——唐代·杨巨源《折杨柳》
1  爆竹声中一岁除，春风送暖入屠苏。千门万户曈曈日，总把新桃换旧符。——宋代·王安石《元日》
2  东临碣石，以观沧海。水何澹澹，山岛竦峙。树木丛生，百草丰茂。秋风萧瑟，洪波涌起。日月之行，若出其中；星汉灿烂，若出其里。幸甚至哉，歌以咏志。——两汉·曹操《步出夏门行·观沧海》
3  浩荡离愁白日斜，吟鞭东指即天涯。落红不是无情物，化作春泥更护花。——清代·龚自珍《己亥杂诗·其五》
4  昔闻洞庭水，今上岳阳楼。吴楚东南坼，乾坤日夜浮。亲朋无一字，老病有孤舟。戎马关山北，凭轩涕泗流。——唐代·杜甫《登岳阳楼》
5  待到秋来九月八，我花开后百花杀。冲天香阵透长安，满城尽带黄金甲。——唐代·黄巢《不第后赋菊》
6  十年磨一剑，霜刃未曾试。今日把示君，谁有不平事？——唐代·贾岛《剑客》
7  凿开混沌得乌金，藏蓄阳和意最深。爝火燃回春浩浩，洪炉照破夜沉沉。鼎彝元赖生成力，铁石犹存死后心。但愿苍生俱饱暖，不辞辛苦出山林。——明代·于谦《咏煤炭》
8  迢递高城百尺楼，绿杨枝外尽汀洲。贾生年少虚垂泪，王粲春来更远游。永忆江湖归白发，欲回天地入扁舟。不知腐鼠成滋味，猜意鹓雏竟未休。——唐代·李商隐《安定城楼》
9  永王正月东出师，天子遥分龙虎旗。楼船一举风波静，江汉翻为燕鹜池。三川北虏乱如麻，四海南奔似永嘉。但用东山谢安石，为君谈笑净胡沙。雷鼓嘈嘈喧武昌，云旗猎猎过寻阳。秋毫不犯三吴悦，春日遥看五色光。龙盘虎踞帝王州，帝子金陵访故丘。春风试暖昭阳殿，明月还过鳷鹊楼。二帝巡游俱未回，五陵松柏使人哀。诸侯不救河南地，更喜贤王远道来。丹阳北固是吴关，画出楼台云水间。千岩烽火连沧海，两岸旌旗绕碧山。王出三江按五湖，楼船跨海次扬都。战舰森森罗虎士，征帆一一引龙驹。长风挂席势难回，海动山倾古月摧。君看帝子浮江日，何似龙骧出峡来。祖龙浮海不成桥，汉武寻阳空射蛟。我王楼舰轻秦汉，却似文皇欲渡辽。帝宠贤王入楚关，扫清江汉始应还。初从云梦开朱邸，更取金陵作小山。试借君王玉马鞭，指挥戎虏坐琼筵。南风一扫胡尘静，西入长安到日边。——唐代·李白《永王东巡歌十一首》
10  人生不作安期生，醉入东海骑长鲸；犹当出作李西平，手枭逆贼清旧京。金印辉煌未入手，白发种种来无情。成都古寺卧秋晚，落日偏傍僧窗明。岂其马上破贼手，哦诗长作寒螿鸣？兴来买尽市桥酒，大车磊落堆长瓶；哀丝豪竹助剧饮，如锯野受黄河倾。平时一滴不入口，意气顿使千人惊。国仇未报壮士老，匣中宝剑夜有声。何当凯旋宴将士，三更雪压飞狐城！——宋代·陆游《长歌行》
11  握中有悬璧，本自荆山璆。惟彼太公望，昔在渭滨叟。邓生何感激，千里来相求。白登幸曲逆，鸿门赖留侯。重耳任五贤，小白相射钩。苟能隆二伯，安问党与雠？中夜抚枕叹，想与数子游。吾衰久矣夫，何其不梦周？谁云圣达节，知命故不忧。宣尼悲获麟，西狩涕孔丘。功业未及建，夕阳忽西流。时哉不我与，去乎若云浮。朱实陨劲风，繁英落素秋。狭路倾华盖，骇驷摧双辀。何意百炼刚，化为绕指柔。——魏晋·刘琨《重赠卢谌》
12  去年别我向何处，有人传道游江东。 谓言挂席度沧海，却来应是无长风。——唐代·李白《东鲁见狄博通》
13  穿天透地不辞劳，到底方知出处高。溪涧焉能留得住，终须大海作波涛。——清代·冯云山《咏瀑布》
14  汉道昔云季，群雄方战争。霸图各未立，割据资豪英。赤伏起颓运，卧龙得孔明。当其南阳时，陇亩躬自耕。鱼水三顾合，风云四海生。武侯立岷蜀，壮志吞咸京。何人先见许，但有崔州平。余亦草间人，颇怀拯物情。晚途值子玉，华发同衰荣。托意在经济，结交为弟兄。毋令管与鲍，千载独知名。——唐代·李白《读诸葛武侯传书怀赠长安崔少府叔封昆季》
15  少时陈力希公侯，许国不复为身谋。风波一跌逝万里，壮心瓦解空缧囚。缧囚终老无余事，愿卜湘西冉溪地。却学寿张樊敬侯，种漆南园待成器。——唐代·柳宗元《冉溪》
16  晓峰如画参差碧，藤影风摇拂槛垂。野径来多将犬伴，人间归晚带樵随。看云客倚啼猿树，洗钵僧临失鹤池。莫怪无心恋清境，已将书剑许明时。——唐代·李白《别匡山》
17  南来不作楚臣悲，重入修门自有期。为报春风汨罗道，莫将波浪枉明时。——唐代·柳宗元《汨罗遇风》
18  岩岩钟山首，赫赫炎天路。高明曜云门，远景灼寒素。昂昂累世士，结根在所固。吕望老匹夫，苟为因世故。管仲小囚臣，独能建功祚。人生有何常，但患年岁暮。幸托不肖躯，且当猛虎步。安能苦一身，与世同举厝。由不慎小节，庸夫笑我度。吕望尚不希，夷齐何足慕。远送新行客，岁暮乃来归。入门望爱子，妻妾向人悲。闻子不可见，日已潜光辉。孤坟在西北，常念君来迟。褰裳上墟丘，但见蒿与薇。白骨归黄泉，肌体乘尘飞。生时不识父，死后知我谁。孤魂游穷暮，飘摇安所依。人生图嗣息，尔死我念追。俯仰内伤心，不觉泪沾衣。人生自有命，但恨生日希。——两汉·孔融《杂诗二首》
1  犬吠水声中，桃花带露浓。树深时见鹿，溪午不闻钟。野竹分青霭，飞泉挂碧峰。无人知所去，愁倚两三松。——唐代·李白《访戴天山道士不遇》
1  黑云压城城欲摧，甲光向日金鳞开。&向日 一作：向月&角声满天秋色里，塞上燕脂凝夜紫。&塞上 一作：塞土&半卷红旗临易水，霜重鼓寒声不起。报君黄金台上意，提携玉龙为君死！——唐代·李贺《雁门太守行》
2  男儿事长征，少小幽燕客。赌胜马蹄下，由来轻七尺。杀人莫敢前，须如猬毛磔。黄云陇底白云飞，未得报恩不能归。辽东小妇年十五，惯弹琵琶解歌舞。今为羌笛出塞声，使我三军泪如雨。——唐代·李颀《古意》
1  天上碧桃和露种，日边红杏倚云栽。芙蓉生在秋江上，不向东风怨未开。——唐代·高蟾《下第后上永崇高侍郎》
2  二月黄莺飞上林，春城紫禁晓阴阴。长乐钟声花外尽，龙池柳色雨中深。阳和不散穷途恨，霄汉长怀捧日心。献赋十年犹未遇，羞将白发对华簪。——唐代·钱起《赠阙下裴舍人》
1  刳木出吴楚，危槎百余尺。疾风吹片帆，日暮千里隔。别时酒犹在，已为异乡客。思君不可得，愁见江水碧。——唐代·李白《江行寄远》
2  冬至至后日初长，远在剑南思洛阳。青袍白马有何意，金谷铜驼非故乡。梅花欲开不自觉，棣萼一别永相望。愁极本凭诗遣兴，诗成吟咏转凄凉。——唐代·杜甫《至后》
3  故国春归未有涯，小栏高槛别人家。五更惆怅回孤枕，犹自残灯照落花。——唐代·司空图《华下》
1  去年今日此门中，人面桃花相映红。人面不知何处去，桃花依旧笑春风。——唐代·崔护《题都城南庄》
2  危冠广袖楚宫妆，独步闲庭逐夜凉。 自把玉钗敲砌竹，清歌一曲月如霜。——唐代·高适《听张立本女吟》
3  大车槛槛，毳衣如菼。岂不尔思？畏子不敢。大车啍啍，毳衣如璊。岂不尔思？畏子不奔。榖则异室，死则同穴。谓予不信，有如皎日。——先秦·佚名《大车》
4  远别离，古有皇英之二女，乃在洞庭之南，潇湘之浦。海水直下万里深，谁人不言此离苦？日惨惨兮云冥冥，猩猩啼烟兮鬼啸雨。我纵言之将何补？皇穹窃恐不照余之忠诚，雷凭凭兮欲吼怒。尧舜当之亦禅禹。君失臣兮龙为鱼，权归臣兮鼠变虎。或云：尧幽囚，舜野死。九疑联绵皆相似，重瞳孤坟竟何是？帝子泣兮绿云间，随风波兮去无还。恸哭兮远望，见苍梧之深山。苍梧山崩湘水绝，竹上之泪乃可灭。——唐代·李白《远别离》
5  济阴之贾人，渡河而亡其舟，栖于浮苴之上，号呼救命。有渔者以舟往救之。未至，贾人曰：&quot;我富者也，能救我，予尔百金！&quot;渔者载而登陆，则予十金。渔者曰：&quot;向许百金而今但予十金？&quot;贾人勃然作色曰：&quot;若渔者也，一日捕鱼能获几何？而骤得十金犹为不足乎？&quot;渔者黯然而退。他日，贾人浮吕梁而下，舟薄于石，又覆，而渔者在焉。或曰：&quot;何以不就？&quot;渔者曰：&quot;是许金而不酬者也！&quot;未久，贾人没。——清代·邹弢《贾人食言》
6  暮蝉声尽落斜阳，银蟾影挂潇湘。黄陵庙侧水茫茫。楚山红树，烟雨隔高唐。岸泊渔灯风飐碎，白蘋远散浓香。灵娥鼓瑟韵清商。朱弦凄切，云散碧天长。——唐代·毛文锡《临江仙·暮蝉声尽落斜阳》
7  我思古人，伊郑之侨。以礼相国，人未安其教；游于乡之校，众口嚣嚣。或谓子产：“毁乡校则止。”曰：“何患焉？可以成美。夫岂多言，亦各其志：善也吾行，不善吾避；维善维否，我于此视。川不可防，言不可弭。下塞上聋，邦其倾矣。”既乡校不毁，而郑国以理。在周之兴，养老乞言；及其已衰，谤者使监。成败之迹，昭哉可观。维是子产，执政之式。维其不遇，化止一国。诚率此道，相天下君；交畅旁达，施及无垠，於虖！四海所以不理，有君无臣。谁其嗣之？我思古人！——唐代·韩愈《子产不毁乡校颂》
8  花貌年年溺水滨，俗传河伯娶生人。 自从明宰投巫后，直至如今鬼不神。——唐代·汪遵《西河》
9  人间一叶梧桐飘，蓐收行秋回斗杓。神宫召集役灵鹊，直渡天河云作桥。桥东美人天帝子，机杼年年劳玉指。织成云雾紫绡衣，辛苦无欢容不理。帝怜独居无与娱，河西嫁得牵牛夫。自从嫁后废织纴，绿鬓云鬟朝暮梳。贪欢不归天帝怒，谪归却踏来时路。但令一岁一相逢，七月七日河边渡。别多会少知奈何，却忆从前恩爱多。匆匆离恨说不尽，烛龙已驾随羲和。河边灵官晓催发，令严不管轻离别。空将泪作雨滂沱，泪痕有尽愁无歇。寄言织女若休叹，天地无情会相见。犹胜嫦娥不嫁人，夜夜孤眠广寒殿。——宋代·张耒《七夕歌》
10  晴野鹭鸶飞一只，水葓花发秋江碧。刘郎此日别天仙，登绮席，泪珠滴，十二晚峰青历历。踯躅花开红照水，鹧鸪飞绕青山觜。行人经岁始归来，千万里，错相倚，懊恼天仙应有以。——唐代·皇甫松《天仙子·踯躅花开红照水》
1  多少泪，沾袖复横颐。心事莫将和泪滴，凤笙休向月明吹，肠断更无疑。——五代·李煜《忆江南·多少泪》
2  杨柳迷离晓雾中，杏花零落五更钟。寂寂景阳宫外月，照残红。蝶化彩衣金缕尽，虫衔画粉玉楼空。惟有无情双燕子，舞东风。——明代·陈子龙《山花子·春愁》
3  闲梦远，南国正芳春。船上管弦江面渌，满城飞絮辊轻尘。忙杀看花人！闲梦远，南国正清秋。千里江山寒色远，芦花深处泊孤舟，笛在月明楼。——五代·李煜《望江南·闲梦远》
1  小子何时见，高秋此日生。自从都邑语，已伴老夫名。诗是吾家事，人传世上情。熟精文选理，休觅彩衣轻。凋瘵筵初秩，欹斜坐不成。流霞分片片，涓滴就徐倾。——唐代·杜甫《宗武生日》
1  吾爱孟夫子，风流天下闻。红颜弃轩冕，白首卧松云。 醉月频中圣，迷花不事君。高山安可仰，徒此揖清芬。——唐代·李白《赠孟浩然》
1  王杨卢骆当时体，轻薄为文哂未休。尔曹身与名俱灭，不废江河万古流。——唐代·杜甫《戏为六绝句·其二》
2  庾信文章老更成，凌云健笔意纵横。今人嗤点流传赋，不觉前贤畏后生。王杨卢骆当时体，轻薄为文哂未休。尔曹身与名俱灭，不废江河万古流。纵使卢王操翰墨，劣于汉魏近风骚。龙文虎脊皆君驭，历块过都见尔曹。才力应难夸数公，凡今谁是出群雄。或看翡翠兰苕上，未掣鲸鱼碧海中。不薄今人爱古人，清词丽句必为邻。窃攀屈宋宜方驾，恐与齐梁作后尘。未及前贤更勿疑，递相祖述复先谁。别裁伪体亲风雅，转益多师是汝师。——唐代·杜甫《戏为六绝句》
1  尔牛角弯环，我牛尾秃速。共拈短笛与长鞭，南亩东冈去相逐。日斜草远牛行迟，牛劳牛饥唯我知；牛上唱歌牛下坐，夜归还向牛边卧。长年牧牛百不忧，但恐输租卖我牛。——明代·高启《牧牛词》
1  三日入厨下，洗手作羹汤。未谙姑食性，先遣小姑尝。——唐代·王建《新嫁娘词》
2  结发为夫妻，恩爱两不疑。欢娱在今夕，嬿婉及良时。征夫怀远路，起视夜何其？参辰皆已没，去去从此辞。行役在战场，相见未有期。握手一长叹，泪为生别滋。努力爱春华，莫忘欢乐时。生当复来归，死当长相思。——两汉·苏武《留别妻》
3  洞房昨夜停红烛，待晓堂前拜舅姑。 妆罢低声问夫婿，画眉深浅入时无。——唐代·朱庆馀《近试上张籍水部》
1  高田种小麦，终久不成穗。男儿在他乡，焉得不憔悴。——两汉·佚名《古歌》
1  金陵津渡小山楼，一宿行人自可愁。 潮落夜江斜月里，两三星火是瓜州。——唐代·张祜《题金陵渡》
2  到处陂塘决决流，垂杨百里罨平畴。行人便觉须眉绿，一路蝉声过许州。——清代·沈德潜《过许州》
3  长干吴儿女，眉目艳新月。屐上足如霜，不著鸦头袜。吴儿多白皙，好为荡舟剧。卖眼掷春心，折花调行客。耶溪采莲女，见客棹歌回。笑入荷花去，佯羞不出来。东阳素足女，会稽素舸郎。相看月未堕，白地断肝肠。镜湖水如月，耶溪女似雪。新妆荡新波，光景两奇绝。——唐代·李白《越女词五首》
4  乘夕棹归舟，缘源路转幽。月明看岭树，风静听溪流。岚气船间入，霜华衣上浮。猿声虽此夜，不是别家愁。——唐代·张九龄《耒阳溪夜行》
5  挂席东南望，青山水国遥。舳舻争利涉，来往接风潮。问我今何适？天台访石桥。坐看霞色晓，疑是赤城标。——唐代·孟浩然《舟中晓望》
6  吴中好处是苏州，却为王程得胜游。半世三江五湖棹，十年四泊百花洲。岸傍杨柳都相识，眼底云山苦见留。莫怨孤舟无定处，此身自是一孤舟。——宋代·杨万里《泊平江百花洲》
7  奉义至江汉，始知楚塞长。南关绕桐柏，西岳出鲁阳。寒郊无留影，秋日悬清光。悲风桡重林，云霞肃川涨。岁宴君如何，零泪沾衣裳。玉柱空掩露，金樽坐含霜。一闻苦寒奏，再使艳歌伤。——南北朝·江淹《望荆山》
8  朝与周人辞，暮投郑人宿。他乡绝俦侣，孤客亲僮仆。宛洛望不见，秋霖晦平陆。田父草际归，村童雨中牧。主人东皋上，时稼绕茅屋。虫思机杼悲，雀喧禾黍熟。明当渡京水，昨晚犹金谷。此去欲何言，穷边徇微禄。——唐代·王维《宿郑州》
1  众鸟高飞尽，孤云独去闲。相看两不厌，只有敬亭山。只有 一作：惟》
2  五月五日午，赠我一枝艾。 故人不可见，新知万里外。丹心照夙昔，鬓发日已改。 我欲从灵均，三湘隔辽海。——宋代·文天祥《端午即事》
3  重重叠叠上瑶台，几度呼童扫不开。刚被太阳收拾去，却教明月送将来。——宋代·苏轼《花影》
4  洛城一别四千里，胡骑长驱五六年。草木变衰行剑外，兵戈阻绝老江边。思家步月清宵立，忆弟看云白日眠。闻道河阳近乘胜，司徒急为破幽燕。——唐代·杜甫《恨别》
5  天山雪后海风寒，横笛偏吹行路难。碛里征人三十万，一时回首月中看。——唐代·李益《从军北征》
6  长乐宫连上苑春，玉楼金殿艳歌新。 君门一入无由出，唯有宫莺得见人。——唐代·顾况《宫词》
7  一郡官闲唯副使，一年冷节是清明。春来春去何时尽，闲恨闲愁触处生。漆燕黄鹂夸舌健，柳花榆荚斗身轻。脱衣换得商山酒，笑把离骚独自倾。——宋代·王禹偁《清明日独酌》
8  封丘作我本渔樵孟诸野，一生自是悠悠者。乍可狂歌草泽中，宁堪作吏风尘下？只言小邑无所为，公门百事皆有期。拜迎长官心欲碎，鞭挞黎庶令人悲。归来向家问妻子，举家尽笑今如此。生事应须南亩田，世情尽付东流水。梦想旧山安在哉，为衔君命且迟回。乃知梅福徒为尔，转忆陶潜归去来。（版本一）封丘县我本渔樵孟诸野，一生自是悠悠者。乍可狂歌草泽中，宁堪作吏风尘下？只言小邑无所为，公门百事皆有期。拜迎长官心欲破，鞭挞黎庶令人悲。悲来向家问妻子，举家尽笑今如此。生事应须南亩田，世情尽付东流水。梦想旧山安在哉，为衔君命日迟回。乃知梅福徒为尔，转忆陶潜归去来。（版本二）——唐代·高适《封丘作》
9  好古笑流俗，素闻贤达风。方希佐明主，长揖辞成功。白日在高天，回光烛微躬。恭承凤凰诏，欻起云萝中。清切紫霄迥，优游丹禁通。君王赐颜色，声价凌烟虹。乘舆拥翠盖，扈从金城东。宝马丽绝景，锦衣入新丰。依岩望松雪，对酒鸣丝桐。因学扬子云，献赋甘泉宫。天书美片善，清芬播无穷。归来入咸阳，谈笑皆王公。一朝去金马，飘落成飞蓬。宾客日疏散，玉樽亦已空。才力犹可倚，不惭世上雄。闲作东武吟，曲尽情未终。书此谢知己，吾寻黄绮翁。——唐代·李白《东武吟》
10  门有车马宾，金鞍曜朱轮。谓从丹霄落，乃是故乡亲。呼儿扫中堂，坐客论悲辛。对酒两不饮，停觞泪盈巾。叹我万里游，飘飘三十春。空谈帝王略，紫绶不挂身。雄剑藏玉匣，阴符生素尘。廓落无所合，流离湘水滨。借问宗党间，多为泉下人。生苦百战役，死托万鬼邻。北风扬胡沙，埋翳周与秦。大运且如此，苍穹宁匪仁。恻怆竟何道，存亡任大钧。——唐代·李白《门有车马客行》
11  嗷嗷空城雀，身计何戚促。本与鹪鹩群，不随凤凰族。提携四黄口，饮乳未尝足。食君糠秕馀，尝恐乌鸢逐。耻涉太行险，羞营覆车粟。天命有定端，守分绝所欲。——唐代·李白《空城雀》
12  遥夜泛清瑟，西风生翠萝。残萤委玉露，早雁拂银河。高树晓还密，远山晴更多。淮南一叶下，自觉老烟波。一叶下前墀，淮南人已悲。蹉跎青汉望，迢递白云期。老信相如渴，贫忧曼倩饥。生公与园吏，何处是吾师?蓟北雁犹远，淮南人已悲。残桃间堕井，新菊亦侵篱。书剑岂相误，琴樽聊自持。西斋风雨夜，更有咏贫诗。——唐代·许浑《早秋三首》
13  青青杨柳陌，陌上别离人。爱子游燕赵，高堂有老亲。不行无可养，行去百忧新。切切委兄弟，依依向四邻。都门帐饮毕，从此谢亲宾。挥涕逐前侣，含凄动征轮。车徒望不见，时见起行尘。吾亦辞家久，看之泪满巾。——唐代·王维《观别者》
14  雨滴长门秋夜长，愁心和雨到昭阳。 泪痕不学君恩断，拭却千行更万行。 宫殿沈沈月欲分，昭阳更漏不堪闻。 珊瑚枕上千行泪，不是思君是恨君。 蝉鬓慵梳倚帐门，蛾眉不扫惯承恩。 旁人未必知心事，一面残妆空泪痕。——唐代·刘皂《长门怨三首》
15  鹤鸣楚山静，露白秋江晓。连袂度危桥，萦回出林杪。西岑极远目，毫末皆可了。重叠九疑高，微茫洞庭小。迥穷两仪际，高出万象表。驰景泛颓波，遥风递寒筱。谪居安所习，稍厌从纷扰。生同胥靡遗，寿比彭铿夭。蹇连困颠踣，愚蒙怯幽眇。非令亲爱疏，谁使心神悄。偶兹遁山水，得以观鱼鸟。吾子幸淹留，缓我愁肠绕。——唐代·柳宗元《与崔策登西山》
16  草暖云昏万里春，宫花拂面送行人。自言汉剑当飞去，何事还车载病身。——唐代·李贺《出城寄权璩杨敬之》
17  紫阁连终南，青冥天倪色。凭崖望咸阳，宫阙罗北极。万井惊画出，九衢如弦直。渭水银河清，横天流不息。朝野盛文物，衣冠何翕赩。厩马散连山，军容威绝域。伊皋运元化，卫霍输筋力。歌钟乐未休，荣去老还逼。圆光过满缺，太阳移中昃。不散东海金，何争西飞匿。无作牛山悲，恻怆泪沾臆。——唐代·李白《君子有所思行》
1  天际霞光入水中，水中天际一时红。直须日观三更后，首送金乌上碧空。——唐代·韩偓《晓日》
1  绛帻鸡人送晓筹，尚衣方进翠云裘。九天阊阖开宫殿，万国衣冠拜冕旒。日色才临仙掌动，香烟欲傍衮龙浮。朝罢须裁五色诏，佩声归向凤池头。——唐代·王维《和贾舍人早朝大明宫之作》
2  乾元发生春为宗，盛德在木斗建东。东方岁星大明宫，南山喜气摇晴空。望云五等舞万玉，献寿一声出千峰。文昌随彩礼乐正，太平下直旌旗红。师旷应律调黄钟，王良运策调时龙。玄冥无事归朔土，青帝放身入朱宫。九韶九变五声里，四方四友一身中。天何言哉乐无穷，广成彭祖为三公。野臣潜随击壤老，日下鼓腹歌可封。——唐代·鲍防《元日早朝行》
1  人生不相见，动如参与商。今夕复何夕，共此灯烛光。少壮能几时，鬓发各已苍。访旧半为鬼，惊呼热中肠。焉知二十载，重上君子堂。昔别君未婚，儿女忽成行。怡然敬父执，问我来何方。问答未及已，儿女罗酒浆。夜雨剪春韭，新炊间黄粱。主称会面难，一举累十觞。十觞亦不醉，感子故意长。明日隔山岳，世事两茫茫。——唐代·杜甫《赠卫八处士》
2  梨花淡白柳深青，柳絮飞时花满城。惆怅东栏一株雪，人生看得几清明。——宋代·苏轼《东栏梨花》
3  天时人事日相催，冬至阳生春又来。刺绣五纹添弱线，吹葭六琯动浮灰。岸容待腊将舒柳，山意冲寒欲放梅。云物不殊乡国异，教儿且覆掌中杯。——唐代·杜甫《小至》
4  岸雨过城头，黄鹂上戍楼。塞花飘客泪，边柳挂乡愁。白发悲明镜，青春换敝裘。君从万里使，闻已到瓜州。——唐代·岑参《武威春暮闻宇文判官西使还已到晋昌》
5  郢门一为客，巴月三成弦。朔风正摇落，行子愁归旋。 杳杳山外日，茫茫江上天。人迷洞庭水，雁度潇湘烟。 清旷谐宿好，缁磷及此年。百龄何荡漾，万化相推迁。 空谒苍梧帝，徒寻溟海仙。已闻蓬海浅，岂见三桃圆。 倚剑增浩叹，扪襟还自怜。终当游五湖，濯足沧浪泉。——唐代·李白《郢门秋怀》
6  日日春光斗日光，山城斜路杏花香。几时心绪浑无事，得及游丝百尺长。——唐代·李商隐《日日》
7  水抱孤城，云开远戍，垂柳点点栖鸦。晚潮初落，残日漾平沙。白鸟悠悠自去，汀洲外、无限蒹葭。西风起，飞花如雪，冉冉去帆斜。天涯、还忆旧，香尘随马，明月窥车。渐秋风镜里，暗换年华。纵使长条无恙，重来处、攀折堪嗟。人何许，朱楼一角，寂寞倚残霞。——清代·王国维《满庭芳·水抱孤城》
8  过去光阴箭离弦，河清易俟鬓难玄。再加孔子从心岁，三倍周郎破贼年。耄齿阻陪鸠杖列，瞽言曾献兽樽前。磻溪淇澳吾何敢，且学香山也自贤。败絮萧然拥病身，久疎朝谒作闲人。公卿各趁黄麾仗，宾客谁看乌角巾。菱照无情难讳老，杏梢作意已撩春。卧闻儿女夸翁健，诗句年光一样新。——宋代·刘克庄《戊午元日二首》
1  摧折不自守，秋风吹若何。暂时花戴雪，几处叶沉波。体弱春风早，丛长夜露多。江湖后摇落，亦恐岁蹉跎。——唐代·杜甫《蒹葭》
2  白日何短短，百年苦易满。苍穹浩茫茫，万劫太极长。麻姑垂两鬓，一半已成霜。天公见玉女，大笑亿千场。吾欲揽六龙，回车挂扶桑。北斗酌美酒，劝龙各一觞。富贵非所愿，与人驻颜光。——唐代·李白《短歌行》
3  岁月人间促，烟霞此地多。殷勤竹林寺，更得几回过！——唐代·朱放《题竹林寺》
4  觥船一棹百分空，十岁青春不负公。今日鬓丝禅榻畔，茶烟轻飏落花风。——唐代·杜牧《题禅院》
1  旷野饶悲风，飕飕黄蒿草。系马倚白杨，谁知我怀抱。 所是同袍者，相逢尽衰老。北登汉家陵，南望长安道。 下有枯树根，上有鼯鼠窠。高皇子孙尽，千载无人过。 宝玉频发掘，精灵其奈何。人生须达命，有酒且长歌。——唐代·王昌龄《长歌行》
2  送行无酒亦无钱，劝尔一杯菩萨泉。何处低头不见我？四方同此水中天。——宋代·苏轼《武昌酌菩萨泉送王子立》
3  读书不作儒生酸，跃马西入金城关。塞垣苦寒风气恶，归来面皱须眉斑。先皇召见延和殿，议论慷慨天开颜。谤书盈箧不复辩，脱身来看江南山。长江滚滚蛟龙怒，扁舟此去何当还？大梁城里定相见，玉川破屋应数间。——宋代·谢逸《送董元达》
4  久知老会至，不谓便见侵。今年宜未衰，稍已来相寻。齿疏发就种，奔走力不任。咄此可奈何，未必伤我心。彭聃安在哉？周孔亦已沉。古称寿圣人，曾不留至今。但愿得美酒，朋友常共斟。是时春向暮，桃李生繁阴。日照天正绿，杳杳归鸿吟。出门呼所亲，扶杖登西林。高歌足自快，商颂有遗音。——唐代·柳宗元《觉衰》
1  景星显见，信星彪列，象载昭庭，日亲以察。参侔开阖，爰推本纪，汾脽出鼎，皇佑元始。五音六律，依韦飨昭，杂变并会，雅声远姚。空桑琴瑟结信成，四兴递代八风生。殷殷钟石羽龠鸣。河龙供鲤醇牺牲。百末旨酒布兰生。泰尊柘浆析朝酲。微感心攸通修名，周流常羊思所并。穰穰复正直往宁，冯蠵切和疏写平。上天布施后土成，穰穰丰年四时荣。——两汉·佚名《景星》
1  好是春风湖上亭，柳条藤蔓系离情。黄莺久住浑相识，欲别频啼四五声。——唐代·戎昱《移家别湖上亭》
1  胜日寻芳泗水滨，无边光景一时新。等闲识得东风面，万紫千红总是春。——宋代·朱熹《春日》
2  春江潮水连海平，海上明月共潮生。滟滟随波千万里，何处春江无月明!江流宛转绕芳甸，月照花林皆似霰;空里流霜不觉飞，汀上白沙看不见。江天一色无纤尘，皎皎空中孤月轮。江畔何人初见月？江月何年初照人？人生代代无穷已，江月年年望相似。&望相似 一作：只相似&不知江月待何人，但见长江送流水。白云一片去悠悠，青枫浦上不胜愁。谁家今夜扁舟子？何处相思明月楼？可怜楼上月徘徊，应照离人妆镜台。玉户帘中卷不去，捣衣砧上拂还来。此时相望不相闻，愿逐月华流照君。鸿雁长飞光不度，鱼龙潜跃水成文。昨夜闲潭梦落花，可怜春半不还家。江水流春去欲尽，江潭落月复西斜。斜月沉沉藏海雾，碣石潇湘无限路。不知乘月几人归，落月摇情满江树。&落月 一作：落花&——唐代·张若虚《春江花月夜》
3  碧玉妆成一树高，万条垂下绿丝绦。不知细叶谁裁出，二月春风似剪刀。——唐代·贺知章《咏柳》
4  孤山寺北贾亭西，水面初平云脚低。几处早莺争暖树，谁家新燕啄春泥。乱花渐欲迷人眼，浅草才能没马蹄。最爱湖东行不足，绿杨阴里白沙堤。——唐代·白居易《钱塘湖春行》
5  好雨知时节，当春乃发生。随风潜入夜，润物细无声。野径云俱黑，江船火独明。晓看红湿处，花重锦官城。——唐代·杜甫《春夜喜雨》
6  京口瓜洲一水间，钟山只隔数重山。春风又绿江南岸，明月何时照我还？——宋代·王安石《泊船瓜洲》
7  更深月色半人家，北斗阑干南斗斜。 今夜偏知春气暖，虫声新透绿窗纱。——唐代·刘方平《月夜》
8  新年都未有芳华，二月初惊见草芽。 白雪却嫌春色晚，故穿庭树作飞花。——唐代·韩愈《春雪》
9  千里莺啼绿映红，水村山郭酒旗风。 南朝四百八十寺，多少楼台烟雨中。——唐代·杜牧《江南春》
10  人闲桂花落，夜静春山空。月出惊山鸟，时鸣春涧中。——唐代·王维《鸟鸣涧》
11  天街小雨润如酥，草色遥看近却无。最是一年春好处，绝胜烟柳满皇都。——唐代·韩愈《早春呈水部张十八员外》
12  草长莺飞二月天，拂堤杨柳醉春烟。儿童散学归来早，忙趁东风放纸鸢。——清代·高鼎《村居》
13  应怜屐齿印苍苔，小扣柴扉久不开。春色满园关不住，一枝红杏出墙来。——宋代·叶绍翁《游园不值》
14  竹外桃花三两枝，春江水暖鸭先知。蒌蒿满地芦芽短，正是河豚欲上时。两两归鸿欲破群，依依还似北归人。遥知朔漠多风雪，更待江南半月春。——宋代·苏轼《惠崇春江晚景二首》
15  迟日江山丽，春风花草香。泥融飞燕子，沙暖睡鸳鸯。 江碧鸟逾白，山青花欲燃。今春看又过，何日是归年。——唐代·杜甫《绝句二首》
16  江上被花恼不彻，无处告诉只颠狂。走觅南邻爱酒伴，经旬出饮独空床。稠花乱蕊畏江滨，行步欹危实怕春。&畏 一作：裹）诗酒尚堪驱使在，未须料理白头人。江深竹静两三家，多事红花映白花。报答春光知有处，应须美酒送生涯。东望少城花满烟，百花高楼更可怜。谁能载酒开金盏，唤取佳人舞绣筵。黄师塔前江水东，春光懒困倚微风。桃花一簇开无主，可爱深红爱浅红？黄四娘家花满蹊，千朵万朵压枝低。留连戏蝶时时舞，自在娇莺恰恰啼。不是爱花即欲死，只恐花尽老相催。繁枝容易纷纷落，嫩蕊商量细细开。——唐代·杜甫《江畔独步寻花七绝句》
17  世味年来薄似纱，谁令骑马客京华。小楼一夜听春雨，深巷明朝卖杏花。矮纸斜行闲作草，晴窗细乳戏分茶。素衣莫起风尘叹，犹及清明可到家。——宋代·陆游《临安春雨初霁》
18  云淡风轻近午天，傍花随柳过前川。时人不识余心乐，将谓偷闲学少年。——宋代·程颢《春日偶成》
19  燕草如碧丝，秦桑低绿枝。当君怀归日，是妾断肠时。 春风不相识，何事入罗帏。——唐代·李白《春思》
20  草树知春不久归，百般红紫斗芳菲。杨花榆荚无才思，惟解漫天作雪飞。——唐代·韩愈《晚春二首·其一》
21  金炉香烬漏声残，翦翦轻风阵阵寒。春色恼人眠不得，月移花影上栏杆。——宋代·王安石《春夜》
22  造物无言却有情，每于寒尽觉春生。千红万紫安排著，只待新雷第一声。——清代·张维屏《新雷》
23  风回云断雨初晴，返照湖边暖复明。乱点碎红山杏发，平铺新绿水蘋生。翅低白雁飞仍重，舌涩黄鹂语未成。不道江南春不好，年年衰病减心情。——唐代·白居易《南湖早春》
24  绿草蔓如丝，杂树红英发。无论君不归，君归芳已歇。——南北朝·谢朓《王孙游》
25  凉月如眉挂柳湾，越中山色镜中看。兰溪三日桃花雨，半夜鲤鱼来上滩。——唐代·戴叔伦《兰溪棹歌》
26  闺中少妇不知愁，春日凝妆上翠楼。忽见陌头杨柳色，悔教夫婿觅封侯。——唐代·王昌龄《闺怨》
27  诗家清景在新春，绿柳才黄半未匀。 若待上林花似锦，出门俱是看花人。——唐代·杨巨源《城东早春》
28  雨前初见花间蕊，雨后兼无叶里花。蛱蝶飞来过墙去，却疑春色在邻家。&版本一& 雨前初见花间蕊，雨后全无叶底花。蜂蝶纷纷过墙去，却疑春色在邻家。&版本二&——唐代·王驾《雨晴》
29  杨柳阴阴细雨晴，残花落尽见流莺。春风一夜吹乡梦，又逐春风到洛城。——唐代·武元衡《春兴》
30  天街小雨润如酥，草色遥看近却无。最是一年春好处，绝胜烟柳满皇都。莫道官忙身老大，即无年少逐春心。凭君先到江头看，柳色如今深未深。——唐代·韩愈《早春呈水部张十八员外二首》
31  乱条犹未变初黄，倚得东风势便狂。解把飞花蒙日月，不知天地有清霜。——宋代·曾巩《咏柳》
32  晴明风日雨干时，草满花堤水满溪。童子柳阴眠正着，一牛吃过柳阴西。——宋代·杨万里《桑茶坑道中》
33  三月残花落更开，小檐日日燕飞来。子规夜半犹啼血，不信东风唤不回。——宋代·王令《送春》
34  迟日江山丽，春风花草香。泥融飞燕子，沙暖睡鸳鸯。——唐代·杜甫《绝句》
35  二月湖水清，家家春鸟鸣。林花扫更落，径草踏还生。 酒伴来相命，开尊共解酲。当杯已入手，歌妓莫停声。——唐代·孟浩然《春中喜王九相寻》
36  春愁难遣强看山，往事惊心泪欲潸。四百万人同一哭，去年今日割台湾。——清代·丘逢甲《春愁》
37  湖上春来似画图，乱峰围绕水平铺。松排山面千重翠，月点波心一颗珠。碧毯线头抽早稻，青罗裙带展新蒲。未能抛得杭州去，一半勾留是此湖。——唐代·白居易《春题湖上》
38  苏溪亭上草漫漫，谁倚东风十二阑。 燕子不归春事晚，一汀烟雨杏花寒。——唐代·戴叔伦《苏溪亭》
39  山光物态弄春晖，莫为轻阴便拟归。纵使晴明无雨色，入云深处亦沾衣。——唐代·张旭《山中留客》
40  桃花浅深处，似匀深浅妆。春风助肠断，吹落白衣裳。——唐代·元稹《桃花》
41  一雨池塘水面平，淡磨明镜照檐楹。东风忽起垂杨舞，更作荷心万点声。——宋代·刘攽《雨后池上》
42  春风如贵客，一到便繁华。来扫千山雪，归留万国花。——清代·袁枚《春风》
43  独有宦游人，偏惊物候新。云霞出海曙，梅柳渡江春。淑气催黄鸟，晴光转绿蘋。忽闻歌古调，归思欲沾巾。——唐代·杜审言《和晋陵陆丞早春游望》
44  道由白云尽，春与青溪长。时有落花至，远随流水香。闲门向山路，深柳读书堂。幽映每白日，清辉照衣裳。——唐代·刘昚虚《阙题》
45  春阴垂野草青青，时有幽花一树明。晚泊孤舟古祠下，满川风雨看潮生。——宋代·苏舜钦《淮中晚泊犊头》
46  新妆宜面下朱楼，深锁春光一院愁。 行到中庭数花朵，蜻蜓飞上玉搔头。——唐代·刘禹锡《和乐天春词》
47  去郭轩楹敞，无村眺望赊。澄江平少岸，幽树晚多花。细雨鱼儿出，微风燕子斜。城中十万户，此地两三家。蜀天常夜雨，江槛已朝晴。叶润林塘密，衣干枕席清。不堪祗老病，何得尚浮名。浅把涓涓酒，深凭送此生。——唐代·杜甫《水槛遣心二首》
48  肃肃花絮晚，菲菲红素轻。日长唯鸟雀，春远独柴荆。 数有关中乱，何曾剑外清。故乡归不得，地入亚夫营。——唐代·杜甫《春远》
49  风恬日暖荡春光，戏蝶游蜂乱入房。数枝门柳低衣桁，一片山花落笔床。梁园日暮乱飞鸦，极目萧条三两家。庭树不知人去尽，春来还发旧时花。——唐代·岑参《山房春事二首》
50  秦地罗敷女，采桑绿水边。素手青条上，红妆白日鲜。蚕饥妾欲去，五马莫留连。——唐代·李白《子夜吴歌·春歌》
51  天北天南绕路边，托根无处不延绵。萋萋总是无情物，吹绿东风又一年。——唐代·唐彦谦《春草》
52  春庭晓景别，清露花逦迤。黄蜂一过慵，夜夜栖香蕊。——唐代·陆龟蒙《春晓》
53  春风先发苑中梅，樱杏桃梨次第开。 荠花榆荚深村里，亦道春风为我来。——唐代·白居易《春风》
54  春山多胜事，赏玩夜忘归。掬水月在手，弄花香满衣。兴来无远近，欲去惜芳菲。南望鸣钟处，楼台深翠微。——唐代·于良史《春山夜月》
55  雨后烟景绿，晴天散馀霞。东风随春归，发我枝上花。 花落时欲暮，见此令人嗟。愿游名山去，学道飞丹砂。——唐代·李白《落日忆山中》
56  长江春水绿堪染，莲叶出水大如钱。 江头橘树君自种，那不长系木兰船。——唐代·张籍《春别曲》
57  自是寻春去校迟，不须惆怅怨芳时。 狂风落尽深红色，绿叶成阴子满枝。——唐代·杜牧《叹花》
58  潜虬媚幽姿，飞鸿响远音。 薄霄愧云浮，栖川怍渊沉。进德智所拙，退耕力不任。徇禄反穷海，卧疴对空林。衾枕昧节候，褰开暂窥临。倾耳聆波澜，举目眺岖嵚。初景革绪风，新阳改故阴。池塘生春草，园柳变鸣禽。祁祁伤豳歌，萋萋感楚吟。索居易永久，离群难处心。持操岂独古，无闷征在今。——南北朝·谢灵运《登池上楼》
59  律回岁晚冰霜少，春到人间草木知。便觉眼前生意满，东风吹水绿参差。——宋代·张栻《立春偶成》
60  水流花谢两无情，送尽东风过楚城。胡蝶梦中家万里，子规枝上月三更。故园书动经年绝，华发春唯满镜生。自是不归归便得，五湖烟景有谁争。——唐代·崔涂《春夕》
61  垂钓绿湾春，春深杏花乱。潭清疑水浅，荷动知鱼散。日暮待情人，维舟绿杨岸。——唐代·储光羲《钓鱼湾》
62  宜阳城下草萋萋，涧水东流复向西。 芳树无人花自落，春山一路鸟空啼。——唐代·李华《春行即兴》
63  高田如楼梯，平田如棋局。白鹭忽飞来，点破秧针绿。——明代·杨慎《出郊》
64  屋上春鸠鸣，村边杏花白。持斧伐远扬，荷锄觇泉脉。 归燕识故巢，旧人看新历。临觞忽不御，惆怅远行客。——唐代·王维《春中田园作》
65  闻道春还未相识，走傍寒梅访消息。昨夜东风入武阳，陌头杨柳黄金色。碧水浩浩云茫茫，美人不来空断肠。预拂青山一片石，与君连日醉壶觞。——唐代·李白《早春寄王汉阳》
66  垂杨拂绿水，摇艳东风年。花明玉关雪，叶暖金窗烟。美人结长想，对此心凄然。攀条折春色，远寄龙庭前。——唐代·李白《折杨柳》
67  谁收春色将归去，慢绿妖红半不存。榆荚只能随柳絮，等闲撩乱走空园。——唐代·韩愈《晚春二首·其二》
68  春风多可太忙生，长共花边枊外行。与燕作泥蜂酿蜜，才吹小雨又须晴。——宋代·方岳《春思》
69  莺啼燕语报新年，马邑龙堆路几千。家住层城临汉苑，心随明月到胡天。机中锦字论长恨，楼上花枝笑独眠。为问元戎窦车骑，何时返旆勒燕然。——唐代·皇甫冉《春思》
70  朝日残莺伴妾啼，开帘只见草萋萋。 庭前时有东风入，杨柳千条尽向西。——唐代·刘方平《代春怨》
71  落花落，落花纷漠漠。绿叶青跗映丹萼，与君裴回上金阁。影拂妆阶玳瑁筵，香飘舞馆茱萸幕。落花飞，燎乱入中帷。落花春正满，春人归不归。落花度，氛氲绕高树。落花春已繁，春人春不顾。绮阁青台静且闲，罗袂红巾复往还。盛年不再得，高枝难重攀。试复旦游落花里，暮宿落花间。与君落花院，台上起双鬟。——唐代·王勃《落花落》
72  迟日园林悲昔游，今春花鸟作边愁。独怜京国人南窜，不似湘江水北流。——唐代·杜审言《渡湘江》
73  柳花深巷午鸡声，桑叶尖新绿未成。坐睡觉来无一事，满窗晴日看蚕生。土膏欲动雨频催，万草千花一饷开；舍后荒畦犹绿秀，邻家鞭笋过墙来。高田二麦接山青，傍水低田绿未耕；桃奇满村春似锦，踏歌椎鼓过清明。老盆初熟杜茅柴，携向田头祭社来。巫媪莫嫌滋味薄，旗亭官酒更多灰。社下烧钱鼓似雷，日斜扶得醉翁回。青枝满地花狼藉，知是儿孙斗草来。骑吹东来里巷喧，行春车马闹如烟。系牛莫系门前路，移系门西系碡边。寒食花枝插满头，蒨裙青袂几扁舟。一年一度游山寺，不上灵岩即虎丘。郭里人家拜扫回，新开醪酒荐青梅。日长路好城门近，借我茅亭暖一杯。步屧寻春有好怀，雨余蹄道水如杯。随人黄犬搀前去，走到溪边忽自回。种园得果廑赏劳，不奈儿童鸟雀搔。已插棘针樊笋径，更铺渔纲盖樱桃。吉日初开种稻包，南山雷动雨连宵。今年不欠秧田水，新涨看看拍小桥。桑下春蔬绿满畦，菘心青嫩芥苔肥。溪头洗择店头卖，日暮裹盐沽酒归。——宋代·范成大《春日田园杂兴》
74  草色青青柳色黄，桃花历乱李花香。东风不为吹愁去，春日偏能惹恨长。红粉当垆弱柳垂，金花腊酒解酴醿。笙歌日暮能留客，醉杀长安轻薄儿。——唐代·贾至《春思二首》
75  池上柳依依，柳边人掩扉。蝶随花片落，燕拂水纹飞。试数交游看，方惊笑语稀。一年春又尽，倚杖对斜晖。——宋代·左纬《春晚》
76  五原春色旧来迟，二月垂杨未挂丝。 即今河畔冰开日，正是长安花落时。——唐代·张敬忠《边词》
77  城上春云覆苑墙，江亭晚色静年芳。林花著雨胭脂湿，水荇牵风翠带长。龙武新军深驻辇，芙蓉别殿谩焚香。何时诏此金钱会，暂醉佳人锦瑟旁。——唐代·杜甫《曲江对雨》
78  绿树连村暗，黄花出陌稀。远陂春草绿，犹有水禽飞。——唐代·司空图《独望》
79  三月正当三十日，风光别我苦吟身。共君今夜不须睡，未到晓钟犹是春。——唐代·贾岛《三月晦日赠刘评事》
80  今年游寓独游秦，愁思看春不当春。上林苑里花徒发，细柳营前叶漫新。公子南桥应尽兴，将军西第几留宾。寄语洛城风日道，明年春色倍还人。——唐代·杜审言《春日京中有怀》
81  早被婵娟误，欲妆临镜慵。承恩不在貌，教妾若为容。 风暖鸟声碎，日高花影重。年年越溪女，相忆采芙蓉。——唐代·杜荀鹤《春宫怨》
82  溱与洧，方涣涣兮。士与女，方秉蕑兮。女曰观乎？士曰既且，且往观乎？洧之外，洵訏且乐。维士与女，伊其相谑，赠之以勺药。溱与洧，浏其清矣。士与女，殷其盈矣。女曰观乎？士曰既且，且往观乎？洧之外，洵訏且乐。维士与女，伊其将谑，赠之以勺药。——先秦·佚名《溱洧》
83  节物相催各自新，痴心儿女挽留春。芳菲歇去何须恨，夏木阴阴正可人。——宋代·秦观《三月晦日偶题》
84  百舌问花花不语，低回似恨横塘雨。蜂争粉蕊蝶分香，不似垂杨惜金缕。愿君留得长妖韶，莫逐东风还荡摇。秦女含颦向烟月，愁红带露空迢迢。——唐代·温庭筠《惜春词》
85  草色青青柳色黄，桃花历乱李花香。东风不为吹愁去，春日偏能惹恨长。——唐代·贾至《春思二首·其一》
86  低花树映小妆楼，春入眉心两点愁。 斜倚栏干背鹦鹉，思量何事不回头。——唐代·白居易《春词》
87  半世交亲随逝水，几人图画入凌烟？春风春雨花经眼，江北江南水拍天。欲解铜章行问道，定知石友许忘年。脊令各有思归恨，日月相催雪满颠。——宋代·黄庭坚《次元明韵寄子由》
88  宦情羁思共凄凄，春半如秋意转迷。山城过雨百花尽，榕叶满庭莺乱啼。——唐代·柳宗元《柳州二月榕叶落尽偶题》
89  西湖春色归，春水绿于染。群芳烂不收，东风落如糁。参军春思乱如云，白发题诗愁送春。遥知湖上一樽酒，能忆天涯万里人。万里思春尚有情，忽逢春至客心惊。雪消门外千山绿，花发江边二月晴。少年把酒逢春色，今日逢春头已白。异乡物态与人殊，惟有东风旧相识。——宋代·欧阳修《春日西湖寄谢法曹歌》
90  望海楼明照曙霞，护江堤白踏晴沙。涛声夜入伍员庙，柳色春藏苏小家。红袖织绫夸柿蒂，青旗沽酒趁梨花。谁开湖寺西南路，草绿裙腰一道斜。——唐代·白居易《杭州春望》
91  手种桃李非无主，野老墙低还似家。恰似春风相欺得，夜来吹折数枝花。——唐代·杜甫《绝句漫兴九首·其二》
92  东风吹水日衔山，春来长是闲。落花狼藉酒阑珊，笙歌醉梦间。佩声悄，晚妆残，凭谁整翠鬟？留连光景惜朱颜，黄昏独倚阑。——五代·李煜《阮郎归·呈郑王十二弟》
93  春日在天涯，天涯日又斜。莺啼如有泪，为湿最高花。——唐代·李商隐《天涯》
94  烟水初销见万家，东风吹柳万条斜。 大堤欲上谁相伴，马踏春泥半是花。——唐代·窦巩《襄阳寒食寄宇文籍》
95  掷柳迁乔太有情，交交时作弄机声。洛阳三月花如锦，多少工夫织得成。——宋代·刘克庄《莺梭》
96  吏舍跼终年，出郊旷清曙。杨柳散和风，青山澹吾虑。依丛适自憩，缘涧还复去。微雨霭芳原，春鸠鸣何处。乐幽心屡止，遵事迹犹遽。终罢斯结庐，慕陶直可庶。——唐代·韦应物《东郊》
97  百草竞春华，丽春应最胜。少须颜色好，多漫枝条剩。纷纷桃李枝，处处总能移。如何此贵重？却怕有人知。——唐代·杜甫《丽春》
98  西湖春色归，春水绿於染。群芳烂不收，东风落如糁。参军春思乱如云，白发题诗愁送春。遥知湖上一樽酒，能忆天涯万里人。万里思春尚有情，忽逢春至客心惊。雪消门外千山绿，花发江边二月晴。少年把酒逢春色，今日逢春头已白。异乡物态与人殊，惟有东风旧相识。&原版&酒逢知己千杯少，话不投机半句多。遥知湖上一樽酒，能忆天涯万里人。&后人修改版&——宋代·欧阳修《春日西湖寄谢法曹韵》
99  白马金羁辽海东，罗帷绣被卧春风。 落月低轩窥烛尽，飞花入户笑床空。——唐代·李白《春怨》
100  深宫高楼入紫清，金作蛟龙盘绣楹。佳人当窗弄白日，弦将手语弹鸣筝。春风吹落君王耳，此曲乃是升天行。因出天池泛蓬瀛，楼船蹙沓波浪惊。三千双蛾献歌笑，挝钟考鼓宫殿倾，万姓聚舞歌太平。我无为，人自宁。三十六帝欲相迎，仙人飘翩下云輧。帝不去，留镐京。安能为轩辕，独往入窅冥。小臣拜献南山寿，陛下万古垂鸿名。——唐代·李白《春日行》
101  野花如雪绕江城，坐见年芳忆帝京。 阊阖晓开凝碧树，曾陪鸳鹭听流莺。——唐代·韦应物《春思》
102  青门柳枝软无力，东风吹作黄金色。街东酒薄醉易醒，满眼春愁销不得。——唐代·白居易《长安春》
103  林下春晴风渐和，高崖残雪已无多。游丝冉冉花枝静，青壁迢迢白鸟过。忽向山中怀旧侣，几从洞口梦烟萝。客衣尘土终须换，好与湖边长芰荷。——明代·王守仁《春晴》
104  世间荣落重逡巡，我独丘园坐四春。纵使有花兼有月，可堪无酒又无人。青袍似草年年定，白发如丝日日新。欲逐风波千万里，未知何路到龙津。——唐代·李商隐《春日寄怀》
105  杏帘招客饮，在望有山庄。菱荇鹅儿水，桑榆燕子梁。一畦春韭绿，十里稻花香。盛世无饥馁，何须耕织忙。——清代·曹雪芹《菱荇鹅儿水》
106  峡口花飞欲尽春，天涯去住泪沾巾。 来时万里同为客，今日翻成送故人。——唐代·司空曙《峡口送友人》
107  青阳开动，根荄以遂，膏润并爱，跂行毕逮。霆声发荣，壧处顷听，枯槁复产，乃成厥命。众庶熙熙，施及夭胎，群生啿噬，惟春之祺。——两汉·佚名《青阳》
108  青春几何时，黄鸟鸣不歇。天涯失乡路，江外老华发。心飞秦塞云，影滞楚关月。身世殊烂漫，田园久芜没。岁晏何所从？长歌谢金阙。——唐代·李白《江南春怀》
109  君王不可见，芳草旧宫春。犹带罗裙色，青青向楚人。——唐代·刘长卿《春草宫怀古》
110  澧水桥西小路斜，日高犹未到君家。村园门巷多相似，处处春风枳壳花。——唐代·雍陶《城西访友人别墅》
111  荒郊一望欲消魂，泾水萦纡傍远村。牛马放多春草尽，原田耕破古碑存。云和积雪苍山晚，烟伴残阳绿树昏。数里黄沙行客路，不堪回首思秦原。——唐代·周朴《春日秦国怀古》
112  晨光出照屋梁明，初打开门鼓一声。犬上阶眠知地湿，鸟临窗语报天晴。半销宿酒头仍重，新脱冬衣体乍轻。睡觉心空思想尽，近来乡梦不多成。——唐代·白居易《早兴》
113  春雪满空来，触处似花开。不知园里树，若个是真梅。——唐代·赵嘏《喜张沨及第》
114  辛夷高花最先开，青天露坐始此回。已呼孺人戛鸣瑟，更遣稚子传清杯。选壮军兴不为用，坐狂朝论无由陪。如今到死得闲处，还有诗赋歌康哉。洛阳东风几时来，川波岸柳春全回。宫门一锁不复启，虽有九陌无尘埃。策马上桥朝日出，楼阙赤白正崔嵬。孤吟屡阕莫与和，寸恨至短谁能裁。春田可耕时已催，王师北讨何当回。放车载草农事济，战马苦饥谁念哉。蔡州纳节旧将死，起居谏议联翩来。朝廷未省有遗策，肯不垂意瓶与罍。前随杜尹拜表回，笑言溢口何欢咍。孔丞别我适临汝，风骨峭峻遗尘埃。音容不接只隔夜，凶讣讵可相寻来。天公高居鬼神恶，欲保性命诚难哉。辛夷花房忽全开，将衰正盛须频来。清晨辉辉烛霞日，薄暮耿耿和烟埃。朝明夕暗已足叹，况乃满地成摧颓。迎繁送谢别有意，谁肯留恋少环回。——唐代·韩愈《感春五首》
115  南风吹山作平地，帝遣天吴移海水。王母桃花千遍红，彭祖巫咸几回死？青毛骢马参差钱，娇春杨柳含缃烟。筝人劝我金屈卮，神血未凝身问谁？不须浪饮丁都护，世上英雄本无主。买丝绣作平原君，有酒唯浇赵州土。漏催水咽玉蟾蜍，卫娘发薄不胜梳。羞见秋眉换新绿，二十男儿那刺促？——唐代·李贺《浩歌》
116  青山如黛远村东，嫩绿长溪柳絮风。鸟雀不知郊野好，穿花翻恋小庭中。——明代·高珩《春日杂咏》
117  东风何时至？已绿湖上山。湖上春既早，田家日不闲。沟塍流水处，耒耜平芜间。薄暮饭牛罢，归来还闭关。——唐代·丘为《题农父庐舍》
118  雨在时时黑，春归处处青。山深失小寺，湖尽得孤亭。春着湖烟腻，晴摇野水光。草青仍过雨，山紫更斜阳。——宋代·唐庚《栖禅暮归书所见二首》
119  长安白日照春空，绿杨结烟垂袅风。披香殿前花始红，流芳发色绣户中。绣户中，相经过。飞燕皇后轻身舞，紫宫夫人绝世歌。圣君三万六千日，岁岁年年奈乐何。——唐代·李白《阳春歌》
120  二月已破三月来，渐老逢春能几回。莫思身外无穷事，且尽生前有限杯。——唐代·杜甫《绝句漫兴九首·其四》
121  春庭聊纵望，楼台自相隐。窗梅落晚花，池竹开初荀。泉鸣知水急，云来觉山近。不愁花不飞，到畏花飞尽。——南北朝·萧悫《春庭晚望》
122  晚霁龙门雨，春生汝穴风。鸟啼官路静，花发毁垣空。 鸣玉惭时辈，垂丝学老翁。旧游人不见，惆怅洛城东。——唐代·张继《清明日自西午桥至瓜岩村有怀》
123  可怜盘石临泉水，复有垂杨拂酒杯。若道春风不解意，何因吹送落花来。——唐代·王维《戏题盘石》
124  瑶草寒不死，移植沧江滨。东风洒雨露，会入天地春。予若洞庭叶，随波送逐臣。思归未可得，书此谢情人。——唐代·李白《送郄昂谪巴中》
125  竹树无声或有声，霏霏漠漠散还凝。岭梅谢后重妆蕊，岩水铺来却结冰。牢系鹿儿防猎客，满添茶鼎候吟僧。好将膏雨同功力，松径莓苔又一层。——唐代·杜荀鹤《春日山中对雪有作》
126  在昔闻南亩，当年竟未践。屡空既有人，春兴岂自免。夙晨装吾驾，启涂情己缅。鸟弄欢新节，泠风送馀善。寒竹被荒蹊，地为罕人远；是以植杖翁，悠然不复返。即理愧通识，所保讵乃浅。先师有遗训，忧道不忧贫。瞻望邈难逮，转欲志长勤。秉耒欢时务，解颜劝农人。平畴交远风，良苗亦怀新。虽未量岁功，既事多所欣。耕种有时息，行者无问津。日入相与归，壶浆劳近邻。长吟掩柴门，聊为陇亩民。——魏晋·陶渊明《癸卯岁始春怀古田舍二首》
127  菀菀黄柳丝，濛濛杂花垂。日高红妆卧，倚对春光迟。宁知傍淇水，騕褭黄金羁。翳翳陌上桑，南枝交北堂。美人金梯出，素手自提筐。非但畏蚕饥，盈盈娇路傍。——唐代·常建《春词二首》
128  宿雨乘轻屐，春寒著弊袍。开畦分白水，间柳发红桃。草际成棋局，林端举桔槔。还持鹿皮几，日暮隐蓬蒿。——唐代·王维《春园即事》
129  紫陌开行树，朱城出晚霞。犹怜惯去国，疑是梦还家。 风弱知催柳，林青觉待花。交亲望归骑，几处拥年华。——唐代·卢僎《岁晚还京台望城阙成口号先赠交亲》
130  细草绿汀洲，王孙耐薄游。年华初冠带，文体旧弓裘。 野渡花争发，春塘水乱流。使君怜小阮，应念倚门愁。——唐代·李嘉祐《送王牧往吉州谒王使君叔》
131  春岸桃花水，云帆枫树林。偷生长避地，适远更沾襟。老病南征日，君恩北望心。百年歌自苦，未见有知音。——唐代·杜甫《南征》
132  银烛朝天紫陌长，禁城春色晓苍苍。千条弱柳垂青琐，百啭流莺满建章。剑佩声随玉墀步，衣冠身惹御炉香。共沐恩波凤池上，朝朝染翰侍君王。——唐代·贾至《早朝大明宫呈两省僚友》
133  带雪梅初暖，含烟柳尚青。来窥童子偈，得听法王经。会理知无我，观空厌有形。迷心应觉悟，客思未遑宁。——唐代·孟浩然《陪姚使君题惠上人房》
134  蜀魄关关花雨深，送师冲雨到江浔。 不能更折江头柳，自有青青松柏心。——唐代·贯休《春送僧》
135  玉砌花光锦绣明，朱扉长日镇长扃。夜寒不去寝难成，炉香烟冷自亭亭。残月秣陵砧，不传消息但传情。黄金窗下忽然惊，征人归日二毛生。——五代·李璟《望远行·碧砌花光照眼明》
136  漠漠秦云淡淡天，新年景象入中年。情多最恨花无语，愁破方知酒有权。苔色满墙寻故第，雨声一夜忆春田。衰迟自喜添诗学，更把前题改数联。——唐代·郑谷《中年》
137  花寒懒发鸟慵啼，信马闲行到日西。何处未春先有思，柳条无力魏王堤。——唐代·白居易《魏王堤》
138  茶饼嚼时香透齿，水沈烧处碧凝烟。纱窗避著犹慵起，极困新晴乍雨天。——唐代·李涛《春昼回文》
139  东风知我欲山行，吹断檐间积雨声。岭上晴云披絮帽，树头初日挂铜钲。野桃含笑竹篱短，溪柳自摇沙水清。西崦人家应最乐，煮芹烧笋饷春耕。身世悠悠我此行，溪边委辔听溪声。散材畏见搜林斧，疲马思闻卷旆钲。细雨足时茶户喜，乱山深处长官清。人间岐路知多少，试向桑田问耦耕。——宋代·苏轼《新城道中二首》
140  津桥春水浸红霞，烟柳风丝拂岸斜。 翠辇不来金殿闭，宫莺衔出上阳花。——唐代·雍陶《天津桥望春》
141  春风何处好？别殿饶芳草。苒嫋转鸾旗，萎蕤吹雉葆。扬芳历九门，澹荡入兰荪。争奈白团扇，时时偷主恩。——唐代·温庭筠《嘲春风》
142  剑南风景腊前春，山鸟江风得雨新。莫怪送君行较远，自缘身是忆归人。——唐代·雍陶《送蜀客》
143  振蛰春潜至，湘南人未归。身加一日长，心觉去年非。燎火委虚烬，儿童炫彩衣。异乡无旧识，车马到门稀。——唐代·刘禹锡《元日感怀》
144  西亭石竹新作芽，游丝已罥樱桃花。鸣鸠乳燕春欲晚，杖藜时复话田家。田家父老向我说，“谷雨久过三月节。春田龟坼苗不滋，犹赖立春三日雪。”我闻此语重叹息，瘠土年年事耕织。暮闻穷巷叱牛归，晓见公家催赋入。去年旸雨幸无愆，稍稍三农获晏食。春来谷赋复伤农，不见饥鸟啄余粒。即今土亢不可耕，布谷飞飞朝暮鸣。舂莩作饭藜作羹，吁嗟荆益方用兵。——清代·王士祯《春不雨》
145  眼见客愁愁不醒，无赖春色到江亭。即遣花开深造次，便觉莺语太丁宁。——唐代·杜甫《绝句漫兴九首·其九》
146  绿树交加山鸟啼，晴风荡漾落花飞。鸟歌花舞太守醉，明日酒醒春已归。春云淡淡日辉辉，草惹行襟絮拂衣。行到亭西逢太守，篮舆酩酊插花归。红树青山日欲斜，长郊草色绿无涯。游人不管春将老，来往亭前踏落花。——宋代·欧阳修《丰乐亭游春三首》
147  真宰偏饶丽景家，当春盘出带根霞。 从开一朵朝衣色，免踏尘埃看杂花。——唐代·章孝标《刘侍中宅盘花紫蔷薇》
148  南楚春候早，余寒已滋荣。土膏释原野，白蛰竞所营。缀景未及郊，穑人先偶耕。园林幽鸟啭，渚泽新泉清。农事诚素务，羁囚阻平生。故池想芜没，遗亩当榛荆。慕隐既有系，图功遂无成。聊从田父言，款曲陈此情。眷然抚耒耜，回首烟云横。——唐代·柳宗元《首春逢耕者》
149  花映垂杨汉水清，微风林里一枝轻。即今江北还如此，愁杀江南离别情。——唐代·常建《送宇文六》
150  北斗南回春物老，红英落尽绿尚早。韶风澹荡无所依，偏惜垂杨作春好。此时可怜杨柳花，萦盈艳曳满人家。人家女儿出罗幕，静扫玉庭待花落。宝环纤手捧更飞，翠羽轻裾承不著。历历瑶琴舞态陈，霏红拂黛怜玉人。东园桃李芳已歇，独有杨花娇暮春。——唐代·杨巨源《杨花落》
151  白玉一杯酒，绿杨三月时。春风余几日，两鬓各成丝。秉烛唯须饮，投竿也未迟。如逢渭水猎，犹可帝王师。——唐代·李白《赠钱征君少阳》
152  晴明路出山初暖，行踏春芜看茗归。乍削柳枝聊代札，时窥云影学裁衣。身闲始觉隳名是，心了方知苦行非。外物寂中谁似我，松声草色共无机。——唐代·皎然《山居示灵澈上人》
153  韶光染色如蛾翠，绿湿红鲜水容媚。苏小慵多兰渚闲，融融浦日鵁鶄寐。紫骝蹀躞金衔嘶，堤上扬鞭烟草迷。门外平桥连柳堤，归来晚树黄莺啼。——唐代·温庭筠《春洲曲》
154  平野春草绿，晓莺啼远林。日晴潇湘渚，云断岣嵝岑。仙驾不可望，世途非所任。凝情空景慕，万里苍梧阴。——唐代·柳宗元《零陵春望》
155  东园垂柳径，西堰落花津。物色连三月，风光绝四邻。鸟飞村觉曙，鱼戏水知春。初晴山院里，何处染嚣尘。——唐代·王勃《仲春郊外》
156  蚕老麦黄三月天，青山处处有啼鹃。断崖几树深如血，照水晴花暖欲然。三叹鹤林成梦寐，前生阆苑觅神仙。小山拄颐愁无奈，又怕声声聒夜眠。——宋代·择璘《咏杜鹃花》
157  川明气已变，岩寒云尚拥。南亭草心绿，春塘泉脉动。景煦听禽响，雨余看柳重。逍遥池馆华，益愧专城宠。——唐代·韦应物《春游南亭》
158  胡地三月半，梨花今始开。因从老僧饭，更上夫人台。清唱云不去，弹弦风飒来。应须一倒载，还似山公回。——唐代·岑参《登凉州尹台寺》
159  春朝物候妍，愁妇镜台前。风吹数蝶乱，露洗百花鲜。试出褰罗幌，还来著锦筵。曲中愁夜夜，楼上别年年。不及随萧史，高飞向紫烟。——唐代·郑愔《春怨》
160  草暖云昏万里春，宫花拂面送行人。自言汉剑当飞去，何事还车载病身。——唐代·李贺《出城寄权璩杨敬之》
161  东望望春春可怜，更逢晴日柳含烟。宫中下见南山尽，城上平临北斗悬。细草偏承回辇处，轻花微落奉觞前。宸游对此欢无极，鸟哢声声入管弦。——唐代·苏颋《奉和春日幸望春宫应制》
162  晴雪小园春未到，池边梅自早。高树鹊衔巢，斜月明寒草。山川风景好，自古金陵道，少年看却老。相逢莫厌醉金杯，别离多，欢会少。——唐代·冯延巳《醉花间·晴雪小园春未到》
1  一钩初月临妆镜，蝉鬓凤钗慵不整。重帘静，层楼迥，惆怅落花风不定。柳堤芳草径，梦断辘轳金井。昨夜更阑酒醒，春愁过却病。——五代·李璟《应天长·一钩初月临妆镜》
1  山光物态弄春辉，莫为轻阴便拟归。 纵使晴明无雨色，入云深处亦沾衣。——唐代·张旭《山行留客》
2  白玉谁家郎，回车渡天津。看花东陌上，惊动洛阳人。——唐代·李白《洛阳陌》
3  春水月峡来，浮舟望安极？正是桃花流，依然锦江色。江色绿且明，茫茫与天平。逶迤巴山尽，摇曳楚云行。雪照聚沙雁，花飞出谷莺。芳洲却已转，碧树森森迎。流目浦烟夕，扬帆海月生。江陵识遥火，应到渚宫城。——唐代·李白《荆门浮舟望蜀江》
4  山郡逢春复乍晴，陂塘分出几泉清？郭边万户皆临水，雪后千峰半入城。——清代·王士祯《初春济南作》
1  古木阴中系短篷，杖藜扶我过桥东。沾衣欲湿杏花雨，吹面不寒杨柳风。——宋代·志南《绝句·古木阴中系短篷》
2  芳原绿野恣行事，春入遥山碧四围。兴逐乱红穿柳巷，困临流水坐苔矶。莫辞盏酒十分劝，只恐风花一片飞。况是清明好天气，不妨游衍莫忘归。——宋代·程颢《郊行即事》
3  双飞燕子几时回？夹岸桃花蘸水开。春雨断桥人不渡，小舟撑出柳阴来。——宋代·徐俯《春游湖》
4  花开红树乱莺啼，草长平湖白鹭飞。风日晴和人意好，夕阳箫鼓几船归。——宋代·徐元杰《湖上》
5  梨花风起正清明，游子寻春半出城。日暮笙歌收拾去，万株杨柳属流莺。——宋代·吴惟信《苏堤清明即事》
6  东风未肯入东门，走马还寻去岁村。人似秋鸿来有信，事如春梦了无痕。江城白酒三杯酽，野老苍颜一笑温。已约年年为此会，故人不用赋《招魂》。——宋代·苏轼《正月二十日与潘郭二生出郊寻春忽记去年是日同至女王城作诗乃和前韵》
7  万树江边杏，新开一夜风。满园深浅色，照在绿波中。——唐代·王涯《游春曲二首·其一》
8  漠漠轻阴晚自开，青天白日映楼台。曲江水满花千树，有底忙时不肯来。——唐代·韩愈《同水部张员外籍曲江春游寄白二十二舍人》
9  上苑桃花朝日明，兰闺艳妾动春情。井上新桃偷面色，檐边嫩柳学身轻。花中来去看舞蝶，树上长短听啼莺。林下何须逺借问，出众风流旧有名。——唐代·长孙氏《春游曲》
10  献岁发，吾将行。春山茂，春日明。园中鸟，多嘉声。梅始发，柳始青。泛舟舻，齐棹惊。奏《采菱》，歌《鹿鸣》。风微起，波微生。弦亦发，酒亦倾。入莲池，折桂枝。芳袖动，芬叶披。两相思，两不知。——南北朝·鲍照《春日行》
11  闲情兼嘿语，携杖赴岩泉。草绿萦新带，榆青缀古钱。鱼床侵岸水，鸟路入山烟。还题平子赋，花树满春田。——唐代·王勃《春日还郊》
1  爆竹声中一岁除，春风送暖入屠苏。千门万户曈曈日，总把新桃换旧符。——宋代·王安石《元日》
2  不求见面惟通谒，名纸朝来满敝庐。我亦随人投数纸，世情嫌简不嫌虚。——明代·文征明《拜年》
3  北风吹雪四更初，嘉瑞天教及岁除。半盏屠苏犹未举，灯前小草写桃符。——宋代·陆游《除夜雪》
4  旅馆寒灯独不眠，客心何事转凄然。故乡今夜思千里，霜鬓明朝又一年。——唐代·高适《除夜作》
5  昨夜斗回北，今朝岁起东。我年已强仕，无禄尚忧农。桑野就耕父，荷锄随牧童。田家占气候，共说此年丰。——唐代·孟浩然《田家元日》
6  乾坤空落落，岁月去堂堂；末路惊风雨，穷边饱雪霜。命随年欲尽，身与世俱忘；无复屠苏梦，挑灯夜未央。——宋代·文天祥《除夜》
7  乡心新岁切，天畔独潸然。老至居人下，春归在客先。岭猿同旦暮，江柳共风烟。已似长沙傅，从今又几年。——唐代·刘长卿《新年作》
8  寄语天涯客，轻寒底用愁。春风来不远，只在屋东头。——明代·于谦《除夜太原寒甚》
9  高轩暧春色，邃阁媚朝光。彤庭飞彩旆，翠幌曜明珰。恭己临四极，垂衣驭八荒。霜戟列丹陛，丝竹韵长廊。穆矣熏风茂，康哉帝道昌。继文遵后轨，循古鉴前王。草秀故春色，梅艳昔年妆。巨川思欲济，终以寄舟航。——唐代·李世民《元日》
10  迢递三巴路，羁危万里身。乱山残雪夜，孤烛异乡人。渐与骨肉远，转于僮仆亲。那堪正飘泊，明日岁华新。——唐代·崔涂《除夜》
11  城里夕阳城外雪，相将十里异阴晴。也知造物曾何意，底事人心苦未平。柏府楼台衔倒影，茅茨松竹泻寒声。布衾莫谩愁僵卧，积素还多达曙明。——明代·王守仁《次韵陆佥宪元日春晴》
12  除夕更阑人不睡，厌禳钝滞迎新岁；小儿呼叫走长街，云有痴呆召人买。二物于人谁独无？就中吴侬仍有余；巷南巷北卖不得，相逢大笑相揶揄。栎翁块坐重帘下，独要买添令问价。儿云翁买不须钱，奉赊痴呆千百年。——宋代·范成大《卖痴呆词》
13  欲知垂尽岁，有似赴壑蛇。修鳞半已没，去意谁能遮。况欲系其尾，虽勤知奈何。儿童强不睡，相守夜欢哗。晨鸡且勿唱，更鼓畏添挝。坐久灯烬落，起看北斗斜。明年岂无年，心事恐蹉跎。努力尽今夕，少年犹可夸。——宋代·苏轼《守岁》
14  今岁今宵尽，明年明日催。寒随一夜去，春逐五更来。气色空中改，容颜暗里回。风光人不觉，已著后园梅。——唐代·史青《应诏赋得除夜》
15  暮景斜芳殿，年华丽绮宫。寒辞去冬雪，暖带入春风。阶馥舒梅素，盘花卷烛红。共欢新故岁，迎送一宵中。——唐代·李世民《守岁》
16  旅馆谁相问，寒灯独可亲。一年将尽夜，万里未归人。寥落悲前事，支离笑此身。愁颜与衰鬓，明日又逢春。——唐代·戴叔伦《除夜宿石头驿》
17  今夕为何夕，他乡说故乡。看人儿女大，为客岁年长。戎马无休歇，关山正渺茫。一杯椒叶酒，未敌泪千行。——明代·袁凯《客中除夕》
18  扫除茅舍涤尘嚣，一炷清香拜九霄。万物迎春送残腊，一年结局在今宵。生盆火烈轰鸣竹，守岁筳开听颂椒。野客预知农事好，三冬瑞雪未全消。——宋代·戴复古《除夜》
19  共庆新年笑语哗，红岩士女赠梅花。举杯互敬屠苏酒，散席分尝胜利茶。只有精忠能报国，更无乐土可为家。陪都歌舞迎佳节，遥祝延安景物华。——近代·董必武《元旦口占用柳亚子怀人韵》
20  弥年不得意，新岁又如何？念昔同游者，而今有几多？以闲为自在，将寿补蹉跎。春色无情故，幽居亦见过。——唐代·刘禹锡《岁夜咏怀》
21  岁晚身何托，灯前客未空。半生忧患里，一梦有无中。发短愁催白，颜衰酒借红。我歌君起舞，潦倒略相同。——宋代·陈师道《除夜对酒赠少章》
22  畴昔通家好，相知无间然。续明催画烛，守岁接长筵。 旧曲梅花唱，新正柏酒传。客行随处乐，不见度年年。——唐代·孟浩然《岁除夜会乐城张少府宅》
23  坐到三更尽，归仍万里赊。雪声偏傍竹，寒梦不离家。晓角分残漏，孤灯落碎花。二年随骠骑，辛苦向天涯。——唐代·戎昱《桂州腊夜》
24  器乏雕梁器，材非构厦材。但将千岁叶，常奉万年杯。——唐代·赵彦昭《奉和元日赐群臣柏叶应制》
25  过去光阴箭离弦，河清易俟鬓难玄。再加孔子从心岁，三倍周郎破贼年。耄齿阻陪鸠杖列，瞽言曾献兽樽前。磻溪淇澳吾何敢，且学香山也自贤。败絮萧然拥病身，久疎朝谒作闲人。公卿各趁黄麾仗，宾客谁看乌角巾。菱照无情难讳老，杏梢作意已撩春。卧闻儿女夸翁健，诗句年光一样新。——宋代·刘克庄《戊午元日二首》
26  岁晚相与馈问为馈岁酒食相邀呼为别岁至除夜达旦不眠为守岁蜀之风俗如是余官于岐下岁暮思归而不可得故为此三诗以寄子由馈岁农功各已收，岁事得相佐。为欢恐无及，假物不论货。山川随出产，贫富称小大。置盘巨鲤横，发笼双兔卧。富人事华靡，彩绣光翻座。贫者愧不能，微挚出舂磨。官居故人少，里巷佳节过。亦欲举乡风，独唱无人和。别岁故人适千里，临别尚迟迟。人行犹可复，岁行那可追！问岁安所之？远在天一涯。已逐东流水，赴海归无时。东邻酒初熟，西舍豕亦肥。且为一日欢，慰此穷年悲。勿嗟旧岁别，行与新岁辞。去去勿回顾，还君老与衰。守岁欲知垂尽岁，有似赴壑蛇。修鳞半已没，去意谁能遮？况欲系其尾，虽勤知奈何！儿童强不睡，相守夜讙哗。晨鸡且勿唱，更鼓畏添挝。坐久灯烬落，起看北斗斜。明年岂无年？心事恐蹉跎。努力尽今夕，少年犹可夸。——宋代·苏轼《馈岁》
27  除日当早归，官事乃见留。执笔对之泣，哀此系中囚。小人营糇粮，堕网不知羞。我亦恋薄禄，因循失归休。不须论贤愚，均是为食谋。谁能暂纵遣。闵默愧前修。——宋代·苏轼《除夜直都厅囚系皆满日暮不得返舍因题一诗于壁》
28  十上书仍寝，如流岁又迁。望家思献寿，算甲恨长年。 虚牖传寒柝，孤灯照绝编。谁应问穷辙，泣尽更潸然。——唐代·欧阳詹《除夜长安客舍》
29  妙道非本说，殊途成异名。圣人得其要，俱以化群生。凤吹从上苑，龙宫连外城。花鬘列后殿，云车驻前庭。松竹含新秋，轩窗有余清。缅怀崆峒事，须继箫管声。离相境都寂，忘言理更精。域中信称大，天下乃为轻。屈己由济物，尧心岂所荣。——唐代·崔元翰《奉和圣制中元日题奉敬寺》
1  湖光秋月两相和，潭面无风镜未磨。遥望洞庭山水色，白银盘里一青螺。——唐代·刘禹锡《望洞庭》
2  江城如画里，山晚望晴空。两水夹明镜，双桥落彩虹。人烟寒橘柚，秋色老梧桐。谁念北楼上，临风怀谢公。——唐代·李白《秋登宣城谢脁北楼》
3  一片花飞减却春，风飘万点正愁人。且看欲尽花经眼，莫厌伤多酒入唇。江上小堂巢翡翠，苑边高冢卧麒麟。细推物理须行乐，何用浮荣绊此身。朝回日日典春衣，每日江头尽醉归。酒债寻常行处有，人生七十古来稀。穿花蛱蝶深深见，点水蜻蜓款款飞。传语风光共流转，暂时相赏莫相违。——唐代·杜甫《曲江二首》
4  迥临飞鸟上，高出世尘间。天势围平野，河流入断山。——唐代·畅当《登鹳雀楼》
5  花明柳暗绕天愁，上尽重城更上楼。欲问孤鸿向何处，不知身世自悠悠。——唐代·李商隐《夕阳楼》
6  烟波不动影沉沉，碧色全无翠色深。疑是水仙梳洗处，一螺青黛镜中心。——唐代·雍陶《题君山》
7  西上太白峰，夕阳穷登攀。太白与我语，为我开天关。愿乘泠风去，直出浮云间。举手可近月，前行若无山。一别武功去，何时复更还？——唐代·李白《登太白峰》
8  巫山夹青天，巴水流若兹。巴水忽可尽，青天无到时。三朝上黄牛，三暮行太迟。三朝又三暮，不觉鬓成丝。——唐代·李白《上三峡》
9  苍苍森八桂，兹地在湘南。江作青罗带，山如碧玉篸。户多输翠羽，家自种黄甘。远胜登仙去，飞鸾不假骖。——唐代·韩愈《送桂州严大夫同用南字》
10  夜寒香界白，涧曲寺门通。月在众峰顶，泉流乱叶中。一灯群动息，孤磬四天空。归路畏逢虎，况闻岩下风。——清代·厉鹗《灵隐寺月夜》
11  塔势如涌出，孤高耸天宫。登临出世界，磴道盘虚空。突兀压神州，峥嵘如鬼工。四角碍白日，七层摩苍穹。下窥指高鸟，俯听闻惊风。连山若波涛，奔凑似朝东。&凑 一作：走；似 一作：如&青槐夹驰道，宫馆何玲珑。&馆 一作：观&秋色从西来，苍然满关中。五陵北原上，万古青濛濛。净理了可悟，胜因夙所宗。誓将挂冠去，觉道资无穷。——唐代·岑参《与高适薛据同登慈恩寺浮图》
12  来龙去脉绝无有，突然一峰插南斗。桂林山水奇八九，独秀峰尤冠其首。三百六级登其巅，一城烟水来眼前。青山尚且直如弦，人生孤立何伤焉？——清代·袁枚《独秀峰》
13  桂林风景异，秋似洛阳春。晚霁江天好，分明愁杀人。卷云山角戢，碎石水磷磷。世业事黄老，妙年孤隐沦。归欤卧沧海，何物贵吾身。——唐代·宋之问《始安秋日》
14  晋室昔横溃，永嘉遂南奔。沙尘何茫茫，龙虎斗朝昏。胡马风汉草，天骄蹙中原。哲匠感颓运，云鹏忽飞翻。组练照楚国，旌旗连海门。西秦百万众，戈甲如云屯。投鞭可填江，一扫不足论。皇运有返正，丑虏无遗魂。谈笑遏横流，苍生望斯存。冶城访古迹，犹有谢安墩。凭览周地险，高标绝人喧。想像东山姿，缅怀右军言。梧桐识嘉树，蕙草留芳根。白鹭映春洲，青龙见朝暾。地古云物在，台倾禾黍繁。我来酌清波，于此树名园。功成拂衣去，归入武陵源。——唐代·李白《登金陵冶城西北谢安墩》
15  东望黄鹤山，雄雄半空出。四面生白云，中峰倚红日。岩峦行穹跨，峰嶂亦冥密。颇闻列仙人，于此学飞术。一朝向蓬海，千载空石室。金灶生烟埃，玉潭秘清谧。地古遗草木，庭寒老芝术。蹇予羡攀跻，因欲保闲逸。观奇遍诸岳，兹岭不可匹。结心寄青松，永悟客情毕。——唐代·李白《望黄鹤楼》
16  日照锦城头，朝光散花楼。金窗夹绣户，珠箔悬银钩。飞梯绿云中，极目散我忧。暮雨向三峡，春江绕双流。今来一登望，如上九天游。——唐代·李白《登锦城散花楼》
17  晨登瓦官阁，极眺金陵城。钟山对北户，淮水入南荣。漫漫雨花落，嘈嘈天乐鸣。两廊振法鼓，四角吟风筝。杳出霄汉上，仰攀日月行。山空霸气灭，地古寒阴生。寥廓云海晚，苍茫宫观平。门馀阊阖字，楼识凤凰名。雷作百山动，神扶万栱倾。灵光何足贵? 长此镇吴京。——唐代·李白《登瓦官阁》
18  天台邻四明，华顶高百越。门标赤城霞，楼栖沧岛月。凭高登远览，直下见溟渤。云垂大鹏翻，波动巨鳌没。风潮争汹涌，神怪何翕忽。观奇迹无倪，好道心不歇。攀条摘朱实，服药炼金骨。安得生羽毛，千春卧蓬阙？——唐代·李白《天台晓望》
19  三门横峻滩，六剌走波澜。石惊虎伏起，水状龙萦盘。何惭七里濑，使我欲垂竿。——唐代·李白《下陵阳沿高溪三门六剌滩》
20  彭蠡湖天晚，桃花水气春。鸟飞千白点，日没半红轮。何必为迁客，无劳是病身。但来临此望，少有不愁人。——唐代·白居易《彭蠡湖晚归》
21  生平四十老柴荆，此日麻鞋拜故京。谁使山河全破碎？可堪翦伐到园陵！牛羊践履多新草，冠盖雍容半旧卿。歌泣不成天已暮，悲风日夜起江生。——明代·魏禧《登雨花台》
1  白帝城头春草生，白盐山下蜀江清。南人上来歌一曲，北人莫上动乡情。山桃红花满上头，蜀江春水拍山流。花红易衰似郎意，水流无限似侬愁。江上朱楼新雨晴，瀼西春水縠文生。桥东桥西好杨柳，人来人去唱歌行。日出三竿春雾消，江头蜀客驻兰桡。凭寄狂夫书一纸，信在成都万里桥。两岸山花似雪开，家家春酒满银杯。昭君坊中多女伴，永安宫外踏青来。城西门前滟滪堆，年年波浪不能摧。懊恼人心不如石，少时东去复西来。瞿塘嘈嘈十二滩，此中道路古来难。长恨人心不如水，等闲平地起波澜。巫峡苍苍烟雨时，清猿啼在最高枝。个里愁人肠自断，由来不是此声悲。山上层层桃李花，云间烟火是人家。银钏金钗来负水，长刀短笠去烧畲。——唐代·刘禹锡《竹枝词九首》
2  谁收春色将归去，慢绿妖红半不存。榆荚只能随柳絮，等闲撩乱走空园。——唐代·韩愈《晚春二首·其二》
3  山近觉寒早，草堂霜气晴。树凋窗有日，池满水无声。果落见猿过，叶干闻鹿行。素琴机虑静，空伴夜泉清。——唐代·温庭筠《早秋山居》
1  天马来出月支窟，背为虎文龙翼骨。嘶青云，振绿发，兰筋权奇走灭没。腾昆仑，历西极，四足无一蹶。鸡鸣刷燕晡秣越，神行电迈蹑慌惚。天马呼，飞龙趋，目明长庚臆双凫。尾如流星首渴乌，口喷红光汗沟朱。曾陪时龙蹑天衢，羁金络月照皇都。逸气棱棱凌九区，白璧如山谁敢沽。回头笑紫燕，但觉尔辈愚。天马奔，恋君轩，駷跃惊矫浮云翻。万里足踯躅，遥瞻阊阖门。不逢寒风子，谁采逸景孙。白云在青天，丘陵远崔嵬。盐车上峻坂，倒行逆施畏日晚。伯乐翦拂中道遗，少尽其力老弃之。愿逢田子方，恻然为我悲。虽有玉山禾，不能疗苦饥。严霜五月凋桂枝，伏枥衔冤摧两眉。请君赎献穆天子，犹堪弄影舞瑶池。——唐代·李白《天马歌》
1  雨在时时黑，春归处处青。山深失小寺，湖尽得孤亭。春着湖烟腻，晴摇野水光。草青仍过雨，山紫更斜阳。——宋代·唐庚《栖禅暮归书所见二首》
1  一片花飞减却春，风飘万点正愁人。且看欲尽花经眼，莫厌伤多酒入唇。江上小堂巢翡翠，苑边高冢卧麒麟。细推物理须行乐，何用浮荣绊此身。朝回日日典春衣，每日江头尽醉归。酒债寻常行处有，人生七十古来稀。穿花蛱蝶深深见，点水蜻蜓款款飞。传语风光共流转，暂时相赏莫相违。——唐代·杜甫《曲江二首》
2  坦腹江亭暖，长吟野望时。水流心不竞，云在意俱迟。寂寂春将晚，欣欣物自私。江东犹苦战，回首一颦眉。——唐代·杜甫《江亭》
3  绿暗红稀出凤城，暮云楼阁古今情。行人莫听宫前水，流尽年光是此声。——唐代·韩琮《暮春浐水送别》
1  花间一壶酒，独酌无相亲。举杯邀明月，对影成三人。月既不解饮，影徒随我身。暂伴月将影，行乐须及春。我歌月徘徊，我舞影零乱。醒时同交欢，醉后各分散。永结无情游，相期邈云汉。——唐代·李白《月下独酌四首·其一》
1  床前明月光，疑是地上霜。举头望明月，低头思故乡。——唐代·李白《静夜思》
2  春江潮水连海平，海上明月共潮生。滟滟随波千万里，何处春江无月明!江流宛转绕芳甸，月照花林皆似霰;空里流霜不觉飞，汀上白沙看不见。江天一色无纤尘，皎皎空中孤月轮。江畔何人初见月？江月何年初照人？人生代代无穷已，江月年年望相似。&望相似 一作：只相似&不知江月待何人，但见长江送流水。白云一片去悠悠，青枫浦上不胜愁。谁家今夜扁舟子？何处相思明月楼？可怜楼上月徘徊，应照离人妆镜台。玉户帘中卷不去，捣衣砧上拂还来。此时相望不相闻，愿逐月华流照君。鸿雁长飞光不度，鱼龙潜跃水成文。昨夜闲潭梦落花，可怜春半不还家。江水流春去欲尽，江潭落月复西斜。斜月沉沉藏海雾，碣石潇湘无限路。不知乘月几人归，落月摇情满江树。&落月 一作：落花&——唐代·张若虚《春江花月夜》
3  更深月色半人家，北斗阑干南斗斜。 今夜偏知春气暖，虫声新透绿窗纱。——唐代·刘方平《月夜》
4  海上生明月，天涯共此时。情人怨遥夜，竟夕起相思。灭烛怜光满，披衣觉露滋。不堪盈手赠，还寝梦佳期。——唐代·张九龄《望月怀远》
5  独坐幽篁里，弹琴复长啸。深林人不知，明月来相照。——唐代·王维《竹里馆》
6  小时不识月，呼作白玉盘。又疑瑶台镜，飞在青云端。仙人垂两足，桂树何团团。白兔捣药成，问言与谁餐？蟾蜍蚀圆影，大明夜已残。羿昔落九乌，天人清且安。阴精此沦惑，去去不足观。忧来其如何？凄怆摧心肝。——唐代·李白《古朗月行》
7  初闻征雁已无蝉，百尺楼高水接天。楼高 一作：楼南》
8  移舟泊烟渚，日暮客愁新。野旷天低树，江清月近人。——唐代·孟浩然《宿建德江》
9  长安一片月，万户捣衣声。秋风吹不尽，总是玉关情。何日平胡虏，良人罢远征。——唐代·李白《子夜吴歌·秋歌》
10  今夜鄜州月，闺中只独看。遥怜小儿女，未解忆长安。 香雾云鬟湿，清辉玉臂寒。何时倚虚幌，双照泪痕干。——唐代·杜甫《月夜》
11  中庭地白树栖鸦，冷露无声湿桂花。今夜月明人尽望，不知秋思落谁家。——唐代·王建《十五夜望月寄杜郎中》
12  回乐峰前沙似雪，受降城外月如霜。&回乐峰 一作：回乐烽）不知何处吹芦管，一夜征人尽望乡。——唐代·李益《夜上受降城闻笛》
13  花间一壶酒，独酌无相亲。举杯邀明月，对影成三人。月既不解饮，影徒随我身。暂伴月将影，行乐须及春。我歌月徘徊，我舞影零乱。醒时相交欢，醉后各分散。（另版本“相”为“同”）永结无情游，相期邈云汉。天若不爱酒，酒星不在天。地若不爱酒，地应无酒泉。天地既爱酒，爱酒不愧天。已闻清比圣，复道浊如贤。贤圣既已饮，何必求神仙。三杯通大道，一斗合自然。但得酒中趣，勿为醒者传。三月咸阳城，千花昼如锦。谁能春独愁，对此径须饮。穷通与修短，造化夙所禀。一樽齐死生，万事固难审。醉後失天地，兀然就孤枕。不知有吾身，此乐最为甚。穷愁千万端，美酒三百杯。愁多酒虽少，酒倾愁不来。所以知酒圣，酒酣心自开。辞粟卧首阳，屡空饥颜回。当代不乐饮，虚名安用哉。蟹螯即金液，糟丘是蓬莱。且须饮美酒，乘月醉高台。——唐代·李白《月下独酌四首》
14  青天有月来几时？我今停杯一问之。人攀明月不可得，月行却与人相随。皎如飞镜临丹阙，绿烟灭尽清辉发。但见宵从海上来，宁知晓向云间没。白兔捣药秋复春，嫦娥孤栖与谁邻？今人不见古时月，今月曾经照古人。古人今人若流水，共看明月皆如此。唯愿当歌对酒时，月光长照金樽里。——唐代·李白《把酒问月·故人贾淳令予问之》
15  秋空明月悬，光彩露沾湿。惊鹊栖未定，飞萤卷帘入。庭槐寒影疏，邻杵夜声急。佳期旷何许，望望空伫立。——唐代·孟浩然《秋宵月下有怀》
16  月出皎兮，佼人僚兮。舒窈纠兮，劳心悄兮。月出皓兮，佼人懰兮。舒忧受兮，劳心慅兮。月出照兮，佼人燎兮。舒夭绍兮，劳心惨兮。——先秦·佚名《月出》
17  别梦依依到谢家，小廊回合曲阑斜。多情只有春庭月，犹为离人照落花。——唐代·张泌《寄人》
18  明月何皎皎，照我罗床帏。忧愁不能寐，揽衣起徘徊。客行虽云乐，不如早旋归。出户独彷徨，愁思当告谁！引领还入房，泪下沾裳衣。——两汉·佚名《明月何皎皎》
19  竹影和诗瘦，梅花入梦香。可怜今夜月，不肯下西厢。——元代·王庭筠《绝句》
20  满城灯市荡春烟，宝月沉沉隔海天。看到六鳌仙有泪，神山沦没已三年！三年此夕月无光，明月多应在故乡。欲向海天寻月去，五更飞梦渡鲲洋。——清代·丘逢甲《元夕无月》
21  弯弯月出挂城头，城头月出照凉州。凉州七里十万家，胡人半解弹琵琶。琵琶一曲肠堪断，风萧萧兮夜漫漫。河西幕中多故人，故人别来三五春。花门楼前见秋草，岂能贫贱相看老。一生大笑能几回，斗酒相逢须醉倒。——唐代·岑参《凉州馆中与诸判官夜集》
22  圆魄上寒空，皆言四海同。安知千里外，不有雨兼风？——唐代·李峤《中秋月二首·其二》
23  春山多胜事，赏玩夜忘归。掬水月在手，弄花香满衣。兴来无远近，欲去惜芳菲。南望鸣钟处，楼台深翠微。——唐代·于良史《春山夜月》
24  牛渚西江夜，青天无片云。登舟望秋月，空忆谢将军。余亦能高咏，斯人不可闻。明朝挂帆席，枫叶落纷纷。——唐代·李白《夜泊牛渚怀古》
25  万里瞿唐月，春来六上弦。时时开暗室，故故满青天。爽合风襟静，高当泪脸悬。南飞有乌鹊，夜久落江边。——唐代·杜甫《万里瞿塘月》
26  寻常三五夜，不是不婵娟。及至中秋满，还胜别夜圆。清光凝有露，皓魄爽无烟。自古人皆望，年来又一年。——唐代·栖白《八月十五夜玩月》
27  满月飞明镜，归心折大刀。转蓬行地远，攀桂仰天高。水路疑霜雪，林栖见羽毛。此时瞻白兔，直欲数秋毫。稍下巫山峡，犹衔白帝城。气沈全浦暗，轮仄半楼明。刁斗皆催晓，蟾蜍且自倾。张弓倚残魄，不独汉家营。——唐代·杜甫《八月十五夜月二首》
28  魄依钩样小，扇逐汉机团。细影将圆质，人间几处看。——唐代·薛涛《月》
29  旧苑荒台杨柳新，菱歌清唱不胜春。 只今惟有西江月，曾照吴王宫里人。——唐代·李白《苏台览古》
30  精华欲掩料应难，影自娟娟魄自寒。一片砧敲千里白，半轮鸡唱五更残。绿蓑江上秋闻笛，红袖楼头夜倚栏。博得嫦娥应借问，缘何不使永团圆。——清代·曹雪芹《香菱咏月·其三》
31  断续巫山雨，天河此夜新。若无青嶂月，愁杀白头人。魍魉移深树，虾蟆动半轮。故园当北斗，直指照西秦。并照巫山出，新窥楚水清。羁栖愁里见，二十四回明。必验升沉体，如知进退情。不违银汉落，亦伴玉绳横。万里瞿塘峡，春来六上弦。时时开暗室，故故满青天。爽合风襟静，高当泪脸悬。南飞有乌鹊，夜久落江边。——唐代·杜甫《月三首》
32  高卧南斋时，开帷月初吐。清辉澹水木，演漾在窗户。冉冉几盈虚，澄澄变今古。美人清江畔，是夜越吟苦。千里共如何，微风吹兰杜。——唐代·王昌龄《同从弟南斋玩月忆山阴崔少府》
33  无云世界秋三五，共看蟾盘上海涯。 直到天头天尽处，不曾私照一人家。——唐代·曹松《中秋对月》
34  我在巴东三峡时，西看明月忆峨眉。月出峨眉照沧海，与人万里长相随。黄鹤楼前月华白，此中忽见峨眉客。峨眉山月还送君，风吹西到长安陌。长安大道横九天，峨眉山月照秦川。黄金狮子乘高座，白玉麈尾谈重玄。我似浮云殢吴越，君逢圣主游丹阙。一振高名满帝都，归时还弄峨眉月。——唐代·李白《峨眉山月歌送蜀僧晏入中京》
35  皓魄当空宝镜升，云间仙籁寂无声。平分秋色一轮满，长伴云衢千里明。狡兔空从弦外落，妖蟆休向眼前生。灵槎拟约同携手，更待银河彻底清。——宋代·李朴《中秋》
36  非银非水映窗寒，试看晴空护玉盘。淡淡梅花香欲染，丝丝柳带露初干。只疑残粉涂金砌，恍若轻霜抹玉栏。梦醒西楼人迹绝，余容犹可隔帘看。——清代·曹雪芹《香菱咏月·其二》
37  开帘见新月，便即下阶拜。细语人不闻，北风吹裙带。——唐代·李端《拜新月》
38  月挂中天夜色寒，清光皎皎影团团。诗人助兴常思玩，野客添愁不忍观。翡翠楼边悬玉镜，珍珠帘外挂冰盘。良宵何用烧银烛，晴彩辉煌映画栏。——清代·曹雪芹《香菱咏月·其一》
39  嘉陵江曲曲江池，明月虽同人别离。一宵光景潜相忆，两地阴晴远不知。谁料江边怀我夜，正当池畔望君时。今朝共语方同悔，不解多情先寄诗。——唐代·白居易《江楼月》
40  春岩瀑泉响，夜久山已寂。明月净松林，千峰同一色。——宋代·欧阳修《自菩提步月归广化寺》
41  才近中秋月已清，鸦青幕挂一团冰。忽然觉得今宵月，元不黏天独自行。——宋代·杨万里《八月十二日夜诚斋望月》
42  嬴女乘鸾已上天，仁祠空在鼎湖边。 凉风遥夜清秋半，一望金波照粉田。——唐代·权德舆《八月十五日夜瑶台寺对月绝句》
43  四郊阴霭散，开户半蟾生。万里舒霜合，一条江练横。出时山眼白，高后海心明。为惜如团扇，长吟到五更。——唐代·李白《雨后望月》
44  夜来诗酒兴，月满谢公楼。影闭重门静，寒生独树秋。鹊惊随叶散，萤远入烟流。今夕遥天末，清光几处愁。——唐代·钱起《裴迪南门秋夜对月》
1  明月皎夜光，促织鸣东壁。玉衡指孟冬，众星何历历。白露沾野草，时节忽复易。秋蝉鸣树间，玄鸟逝安适。昔我同门友，高举振六翮。不念携手好，弃我如遗迹。南箕北有斗，牵牛不负轭。良无盘石固，虚名复何益？——两汉·佚名《明月皎夜光》
1  戍鼓断人行，边秋一雁声。露从今夜白，月是故乡明。有弟皆分散，无家问死生。寄书长不达，况乃未休兵。——唐代·杜甫《月夜忆舍弟》
2  缺月挂疏桐，漏断人初静。时见幽人独往来，缥缈孤鸿影。惊起却回头，有恨无人省。拣尽寒枝不肯栖，寂寞沙洲冷。——宋代·苏轼《卜算子·黄州定慧院寓居作》
3  沉沉更鼓急，渐渐人声绝。吹灯窗更明，月照一天雪。——清代·袁枚《十二月十五夜》
4  南湖秋水夜无烟，耐可乘流直上天。且就洞庭赊月色，将船买酒白云边。——唐代·李白《游洞庭湖五首·其二》
5  江月去人只数尺，风灯照夜欲三更。 沙头宿鹭联拳静，船尾跳鱼拨剌鸣。——唐代·杜甫《漫成一绝》
6  离人无语月无声，明月有光人有情。别后相思人似月，云间水上到层城。——唐代·李冶《明月夜留别》
7  寂历秋江渔火稀，起看残月映林微。波光水鸟惊犹宿，露冷流萤湿不飞。——明代·汤显祖《江宿》
8  竹凉侵卧内，野月满庭隅。重露成涓滴，稀星乍有无。暗飞萤自照，水宿鸟相呼。万事干戈里，空悲清夜徂。——唐代·杜甫《倦夜》
9  夜寒香界白，涧曲寺门通。月在众峰顶，泉流乱叶中。一灯群动息，孤磬四天空。归路畏逢虎，况闻岩下风。——清代·厉鹗《灵隐寺月夜》
10  天将今夜月，一遍洗寰瀛。暑退九霄净，秋澄万景清。星辰让光彩，风露发晶英。能变人间世，攸然是玉京。——唐代·刘禹锡《八月十五日夜玩月》
11  清泉映疏松，不知几千古。寒月摇清波，流光入窗户。对此空长吟，思君意何深。无因见安道，兴尽愁人心。——唐代·李白《望月有怀》
12  长风霾云莽千里，云气蓬蓬天冒水。风收云散波乍平，倒转青天作湖底。初看落日沉波红，素月欲升天敛容。舟人回首尽东望，吞吐故在冯夷宫。须臾忽自波心上，镜面横开十余丈。月光浸水水浸天，一派空明互回荡。此时骊龙潜最深，目炫不得衔珠吟。巨鱼无知作腾踔，鳞甲一动千黄金。人间此境知难必，快意翻从偶然得。遥闻渔父唱歌来，始觉中秋是今夕。——清代·查慎行《中秋夜洞庭湖对月歌》
13  雪满前庭月色闲，主人留客未能还。 预愁明日相思处，匹马千山与万山。——唐代·李嘉祐《夜宴南陵留别》
14  锦里先生乌角巾，园收芋栗未全贫。惯看宾客儿童喜，得食阶除鸟雀驯。秋水才深四五尺，野航恰受两三人。白沙翠竹江村暮，相对柴门月色新。——唐代·杜甫《南邻》
15  春月夜啼鸦，宫帘隔御花。云生朱络暗，石断紫钱斜。 玉碗盛残露，银灯点旧纱。蜀王无近信，泉上有芹芽。——唐代·李贺《过华清宫》
1  老兔寒蟾泣天色，云楼半开壁斜白。玉轮轧露湿团光，鸾珮相逢桂香陌。黄尘清水三山下，更变千年如走马。遥望齐州九点烟，一泓海水杯中泻。——唐代·李贺《梦天》
1  寒夜客来茶当酒，竹炉汤沸火初红。寻常一样窗前月，才有梅花便不同。——宋代·杜耒《寒夜》
2  几年无事傍江湖，醉倒黄公旧酒垆。 觉后不知明月上，满身花影倩人扶。——唐代·陆龟蒙《和袭美春夕酒醒》
1  知音者诚希，念子不能别。行行天未晓，携酒踏明月。——唐代·韩愈《知音者诚希》
2  二年寄迹闽山寺，一笑翻然向浙江。明月不知君已去，夜深还照读书窗。——宋代·刘子翚《绝句送巨山》
3  历稔共追随，一旦辞群匹。复如东注水，未有西归日。夜雨滴空阶，晓灯暗离室。相悲各罢酒，何时同促膝？——南北朝·何逊《临行与故游夜别》
1  自河南经乱，关内阻饥，兄弟离散，各在一处。因望月有感，聊书所怀，寄上浮梁大兄、於潜七兄、乌江十五兄，兼示符离及下邽弟妹。时难年荒世业空，弟兄羁旅各西东。田园寥落干戈后，骨肉流离道路中。吊影分为千里雁，辞根散作九秋蓬。共看明月应垂泪，一夜乡心五处同。——唐代·白居易《望月有感》
1  高楼聊引望，杳杳一川平。远水无人渡，孤舟尽日横。荒村生断霭，深树语流莺。旧业遥清渭，沉思忽自惊。——宋代·寇准《春日登楼怀归》
2  去国登兹楼，怀归伤暮秋。天长落日远，水净寒波流。秦云起岭树，胡雁飞沙洲。苍苍几万里，目极令人愁。——唐代·李白《登新平楼》
3  北楼西望满晴空，积水连山胜画中。湍上急流声若箭，城头残月势如弓。垂竿已羡磻溪老，体道犹思塞上翁。为问边庭更何事，至今羌笛怨无穷。——唐代·高适《金城北楼》
4  山水观形胜，襄阳美会稽。最高唯望楚，曾未一攀跻。 石壁疑削成，众山比全低。晴明试登陟，目极无端倪。 云梦掌中小，武陵花处迷。暝还归骑下，萝月映深溪。——唐代·孟浩然《登望楚山最高顶》
5  亭高出鸟外，客到与云齐。树点千家小，天围万岭低。残虹挂陕北，急雨过关西。酒榼缘青壁，瓜田傍绿溪。微官何足道，爱客且相携。唯有乡园处，依依望不迷。——唐代·岑参《早秋与诸子登虢州西亭观眺》
1  乃翁知国如知兵，塞垣草木识威名。敌人开户玩处女，掩耳不及惊雷霆。平生端有活国计，百不一试薶九京。阿兄两持庆州节，十年骐驎地上行。潭潭大度如卧虎，边头耕桑长儿女。折冲千里虽有余，论道经邦正要渠。妙年出补父兄处，公自才力应时须。春风旍旗拥万夫，幕下诸将思草枯。智名勇功不入眼，可用折箠笞羌胡。——宋代·黄庭坚《送范德孺知庆州》
2  民感桑林雨，云施李靖龙。精诚天地动，意愿鬼神从。村喜禾花实，峰看岭岫重。白旗辉烈日，遥映一杯浓。——宋代·赵汝愚《雨后送李将军还祠偕同寅饮一杯亭》
3  不趁常参久，安眠向旧溪。五更千里梦，残月一城鸡。适往言犹在，浮生理可齐。山王今已贵，肯听竹禽啼。——宋代·梅尧臣《梦后寄欧阳永叔》
1  蜀道如天夜雨淫，乱铃声里倍沾襟。当时更有军中死，自是君王不动心。——宋代·李觏《读长恨辞》
1  中山孺子倚新妆，郑女燕姬独擅场。齐唱宪王春乐府，金梁桥外月如霜。——明代·李梦阳《汴京元夕》
1  天马来出月支窟，背为虎文龙翼骨。嘶青云，振绿发，兰筋权奇走灭没。腾昆仑，历西极，四足无一蹶。鸡鸣刷燕晡秣越，神行电迈蹑慌惚。天马呼，飞龙趋，目明长庚臆双凫。尾如流星首渴乌，口喷红光汗沟朱。曾陪时龙蹑天衢，羁金络月照皇都。逸气棱棱凌九区，白璧如山谁敢沽。回头笑紫燕，但觉尔辈愚。天马奔，恋君轩，駷跃惊矫浮云翻。万里足踯躅，遥瞻阊阖门。不逢寒风子，谁采逸景孙。白云在青天，丘陵远崔嵬。盐车上峻坂，倒行逆施畏日晚。伯乐翦拂中道遗，少尽其力老弃之。愿逢田子方，恻然为我悲。虽有玉山禾，不能疗苦饥。严霜五月凋桂枝，伏枥衔冤摧两眉。请君赎献穆天子，犹堪弄影舞瑶池。——唐代·李白《天马歌》
1  仙佛茫茫两未成，只知独夜不平鸣。风蓬飘尽悲歌气，泥絮沾来薄幸名。十有九人堪白眼，百无—用是书生。莫因诗卷愁成谶，春鸟秋虫自作声。——清代·黄景仁《杂感》
1  举国繁华委逝川，羽毛飘荡一年年。他山叫处花成血，旧苑春来草似烟。雨暗不离浓绿树，月斜长吊欲明天。湘江日暮声凄切，愁杀行人归去船。——唐代·吴融《子规》
1  隔户杨柳弱袅袅，恰似十五女儿腰。谓谁朝来不作意，狂风挽断最长条。——唐代·杜甫《绝句漫兴九首·其一》
1  东郡趋庭日，南楼纵目初。浮云连海岱，平野入青徐。孤嶂秦碑在，荒城鲁殿馀。从来多古意，临眺独踌躇。——唐代·杜甫《登兖州城楼》
1  亭亭山上松，瑟瑟谷中风。风声一何盛，松枝一何劲。冰霜正惨凄，终岁常端正。岂不罹凝寒，松柏有本性。——魏晋·刘桢《赠从弟》
2  大雪压青松，青松挺且直。 要知松高洁，待到雪化时。——现代·陈毅《青松》
3  一双幽色出凡尘，数粒秋烟二尺鳞。 从此静窗闻细韵，琴声长伴读书人。——唐代·李群玉《书院二小松》
4  殷忧不能寐，苦此夜难颓。明月照积雪，朔风劲且哀。运往无淹物，年逝觉已催。——南北朝·谢灵运《岁暮》
5  松生数寸时，遂为草所没。未见笼云心，谁知负霜骨。弱干可摧残，纤茎易陵忽。何当数千尺，为君覆明月。——南北朝·吴均《赠王桂阳》
1  碧玉妆成一树高，万条垂下绿丝绦。不知细叶谁裁出，二月春风似剪刀。——唐代·贺知章《咏柳》
2  天街小雨润如酥，草色遥看近却无。最是一年春好处，绝胜烟柳满皇都。——唐代·韩愈《早春呈水部张十八员外》
3  杨柳东风树，青青夹御河。近来攀折苦，应为别离多。——唐代·王之涣《送别》
4  扬子江头杨柳春，杨花愁杀渡江人。 数声风笛离亭晚，君向潇湘我向秦。——唐代·郑谷《淮上与友人别》
5  柳条百尺拂银塘，且莫深青只浅黄。未必柳条能蘸水，水中柳影引他长。——宋代·杨万里《新柳》
6  杨柳青青著地垂，杨花漫漫搅天飞。柳条折尽花飞尽，借问行人归不归？——隋代·佚名《送别诗》
7  乱条犹未变初黄，倚得东风势便狂。解把飞花蒙日月，不知天地有清霜。——宋代·曾巩《咏柳》
8  亭亭画舸系春潭，直到行人酒半酣。不管烟波与风雨，载将离恨过江南。——宋代·郑文宝《柳枝词》
9  曾逐东风拂舞筵，乐游春苑断肠天。 如何肯到清秋日，已带斜阳又带蝉。——唐代·李商隐《柳》
10  一树春风千万枝，嫩于金色软于丝。 永丰西角荒园里，尽日无人属阿谁？——唐代·白居易《杨柳枝词》
11  晓带轻烟间杏花，晚凝深翠拂平沙。长条别有风流处，密映钱塘苏小家。——宋代·寇准《柳》
12  柳汀斜对野人窗，零落衰条傍晓江。 正是霜风飘断处，寒鸥惊起一双双。——唐代·陆龟蒙《冬柳》
13  清江一曲柳千条，二十年前旧板桥。曾与美人桥上别，恨无消息到今朝。——唐代·刘禹锡《杨柳枝》
14  御柳如丝映九重，凤凰窗映绣芙蓉。景阳楼畔千条路，一面新妆待晓风。——唐代·温庭筠《杨柳枝》
15  有菀者柳，不尚息焉。上帝甚蹈，无自暱焉。俾予靖之，后予极焉。有菀者柳，不尚愒焉。上帝甚蹈，无自瘵焉。俾予靖之，后予迈焉。有鸟高飞，亦傅于天。彼人之心，于何其臻。曷予靖之，居以凶矜。——先秦·佚名《菀柳》
16  杨柳千条拂面丝，绿烟金穗不胜吹。香随静婉歌尘起，影伴娇娆舞袖垂。羌管一声何处曲，流莺百啭最高枝。千门九陌花如雪，飞过宫墙两自知。——唐代·温庭筠《题柳》
17  柳黄未吐叶，水绿半含苔。春色边城动，客思故乡来。——南北朝·何逊《边城思》
18  亚夫营畔柳濛濛，隋主堤边四路通。 攀折赠君还有意，翠眉轻嫩怕春风。——唐代·汪遵《杨柳》
19  翠色连荒岸，烟姿入远楼。影铺秋水面，花落钓人头。根老藏鱼窟，枝低系客舟。萧萧风雨夜，惊梦复添愁。——唐代·鱼玄机《赋得江边柳》
20  栖鸦流水点秋光，爱此萧疏树几行。不与行人绾离别，赋成谢女雪飞香。——清代·纪映淮《咏秋柳》
21  野店桃花红粉姿，陌头杨柳绿烟丝。不因送客东城去，过却春光总不知。——元代·赵孟頫《东城》
22  章台柳，章台柳，颜色青青今在否？纵使长条似旧垂，也应攀折他人手。&版本一&章台柳，章台柳，往日依依今在否？纵使长条似旧垂，也应攀折他人手。&版本二&章台柳，章台柳，昔日青青今在否？纵使长条似旧垂，也应攀折他人手。&版本三&——唐代·韩翃《章台柳·寄柳氏》
23  结根挺涯涘，垂影覆清浅。睡脸寒未开，懒腰晴更软。 摇空条已重，拂水带方展。似醉烟景凝，如愁月露泫。 丝长鱼误恐，枝弱禽惊践。长别几多情，含春任攀搴。——唐代·崔护《五月水边柳》
24  开从绿条上，散逐香风远。故取花落时，悠扬占春晚。 轻飞不假风，轻落不委地。撩乱舞晴空，发人无限思。 晴天闇闇雪，来送青春暮。无意似多情，千家万家去。——唐代·刘禹锡《柳花词三首》
25  风情渐老见春羞，到处消魂感旧游。 多谢长条似相识，强垂烟态拂人头。——唐代·李煜《赐宫人庆奴》
26  此地曾居住，今来宛似归。可怜汾上柳，相见也依依。——唐代·岑参《题平阳郡汾桥边柳树》
27  全欺芳蕙晚，似妒寒梅疾。撩乱发青条，春风来几日。——唐代·司空曙《新柳》
28  苏小门前柳万条，毵毵金线拂平桥。黄莺不语东风起，深闭朱门伴舞腰。——唐代·温庭筠《杨柳八首·其三》
29  日日望乡国，空歌白苎词。长因送人处，忆得别家时。 失意还独语，多愁只自知。客亭门外柳，折尽向南枝。——唐代·张籍《蓟北旅思》
30  一树衰残委泥土，双枝荣耀植天庭。定知玄象今春后，柳宿光中添两星。——唐代·白居易《诏取永丰柳植禁苑感赋》
31  桥北桥南千百树，绿烟金穗映清流。青闺娟眼窥人过，翠染柔丝带雨稠。没幸章台成别恨，有情灞岸管离愁。塞垣多少思归客，留着长条赠远游。——明代·朱栴《官桥柳色》
32  大堤杨柳雨沉沉，万缕千条惹恨深。飞絮满天人去远，东风无力系春心。——唐代·何希尧《柳枝词》
33  柳州柳刺史，种柳柳江边。谈笑为故事，推移成昔年。垂阴当覆地，耸干会参天。好作思人树，惭无惠化传。——唐代·柳宗元《种柳戏题》
34  渠畔龙宫枕大堤，春风夹岸柳梢齐。羊肠白道穿云出，雁齿红桥亚水低。沽酒清阴时系马，招凉短槛几留题。更添蜡屐游山兴，为问平湖西复西。——清代·许德溥《西桥柳色》
35  二水中分异旧时，河洲株柳少人知。虬枝偃盖宜仙岛，碧干撑天入凤池。古木有缘归净土，章台无分集寒鸱。常随宝镫陪金勒，绝塞指挥万马嘶。——清代·俞益谟《中洲株柳》
36  河桥柳，占芳春，映水含烟拂路。几回攀折赠行人，暗伤神。乐府吹为横笛曲，能使离肠断续。不如移植在金门，近天恩。——唐代·毛文锡《柳含烟·河桥柳》
37  迥野韶光早，晴川柳满堤。拂尘生嫩绿，披雪见柔荑。碧玉牙犹短，黄金缕未齐。腰肢弄寒吹，眉意入春闺。预恐狂夫折，迎牵逸客迷。新莺将出谷，应借一枝栖。——唐代·温庭筠《原隰荑绿柳》
38  杨柳宫前忽地春，在先惊动探春人。 晓来唯欠骊山雨，洗却枝头绿上尘。——唐代·王建《华清宫前柳》
1  无风才到地，有风还满空。缘渠偏似雪，莫近鬓毛生。——唐代·雍裕之《柳絮》
2  池上无风有落晖，杨花晴后自飞飞。 为将纤质凌清镜，湿却无穷不得归。——唐代·韩愈《池上絮》
1  玉颗珊珊下月轮，殿前拾得露华新。 至今不会天中事，应是嫦娥掷与人。——唐代·皮日休《天竺寺八月十五日夜桂子》
2  日暖上山路，鸟啼知已春。忽逢幽隐处，如见独醒人。石冷开常晚，风多落亦频。樵夫应不识，岁久伐为薪。——唐代·于武陵《山上树》
1  桃之夭夭，灼灼其华。之子于归，宜其室家。桃之夭夭，有蕡其实。之子于归，宜其家室。桃之夭夭，其叶蓁蓁。之子于归，宜其家人。——先秦·佚名《桃夭》
2  黄师塔前江水东，春光懒困倚微风。桃花一簇开无主，可爱深红爱浅红？——唐代·杜甫《江畔独步寻花·其五》
3  桃花坞里桃花庵，桃花庵下桃花仙。桃花仙人种桃树，又折花枝当酒钱。酒醒只在花前坐，酒醉还须花下眠。花前花后日复日，酒醉酒醒年复年。不愿鞠躬车马前，但愿老死花酒间。车尘马足贵者趣，酒盏花枝贫者缘。若将富贵比贫贱，一在平地一在天。若将贫贱比车马，他得驱驰我得闲。世人笑我忒疯癫，我笑世人看不穿。记得五陵豪杰墓，无酒无花锄作田。弘治乙丑三月桃花庵主人唐寅&原版&桃花坞里桃花庵，桃花庵下桃花仙。桃花仙人种桃树，又摘桃花换酒钱。酒醒只在花前坐，酒醉还来花下眠。半醒半醉日复日，花落花开年复年。但愿老死花酒间，不愿鞠躬车马前。车尘马足富者趣，酒盏花枝贫者缘。若将富贵比贫贱，一在平地一在天。若将贫贱比车马，他得驱驰我得闲。别人笑我太疯癫，我笑他人看不穿。不见五陵豪杰墓，无花无酒锄作田。&版本二&桃花坞里桃花庵，桃花庵下桃花仙。桃花仙人种桃树，又摘桃花卖酒钱。但愿老死花酒间，不愿鞠躬车马前。车尘马足富者趣，酒盏花枝贫者缘。若将富贵比贫贱，一在平地一在天。若将花酒比车马，他得驱驰我得闲。别人笑我忒疯癫，我笑别人看不穿。不见五陵豪杰墓，无花无酒锄作田。&版本三&桃花坞里桃花庵，桃花庵下桃花仙。桃花仙人种桃树，又摘桃花换酒钱。但愿老死花酒间，不愿鞠躬车马前。车尘马足显者势，酒盏花枝隐士缘。若将显者比隐士，一在平地一在天。若将花酒比车马，彼何碌碌我何闲。别人笑我太疯癫，我笑他人看不穿。不见五陵豪杰墓，无花无酒锄作田。&版本四&桃花坞里桃花庵，桃花庵下桃花仙。桃花仙人种桃树，又摘桃花换酒钱。酒醒只在花前坐，酒醉还来花下眠。半醉半醒日复日，花开花落年复年。不愿鞠躬车马前，但愿老死花酒间。车尘马足权贵趣，酒盏花枝痴人缘。若将富贵比痴顽，一在平地一在天。若将贫贱比车马，他得驱驰我得闲。世人笑我太疯癫，我笑他人看不穿。不见五陵豪杰墓，无花无酒锄作田。&版本五&——明代·唐寅《桃花庵歌》
4  山桃红花满上头，蜀江春水拍山流。花红易衰似郎意，水流无限似侬愁。——唐代·刘禹锡《竹枝词·山桃红花满上头》
5  桃花浅深处，似匀深浅妆。春风助肠断，吹落白衣裳。——唐代·元稹《桃花》
6  肠断春江欲尽头，杖藜徐步立芳洲。颠狂柳絮随风去，轻薄桃花逐水流。——唐代·杜甫《绝句漫兴九首·其五》
7  桃花春色暖先开，明媚谁人不看来。可惜狂风吹落后，殷红片片点莓苔。——唐代·周朴《桃花》
8  野店桃花红粉姿，陌头杨柳绿烟丝。不因送客东城去，过却春光总不知。——元代·赵孟頫《东城》
9  一树红桃亚拂池，竹遮松荫晚开时。非因斜日无由见，不是闲人岂得知。寒地生材遗校易，贫家养女嫁常迟。春深欲落谁怜惜，白侍郎来折一枝。——唐代·白居易《晚桃花》
1  读陆游咏梅词，反其意而用之。风雨送春归，飞雪迎春到。已是悬崖百丈冰，犹有花枝俏。俏也不争春，只把春来报。待到山花烂漫时，她在丛中笑。——近代·毛泽东《卜算子·咏梅》
2  墙角数枝梅，凌寒独自开。遥知不是雪，为有暗香来。——宋代·王安石《梅花》
3  吾家洗砚池头树，个个花开淡墨痕。不要人夸好颜色，只流清气满乾坤。&版本一&我家洗砚池边树，朵朵花开淡墨痕。不要人夸颜色好，只留清气满乾坤。&版本二&——元代·王冕《墨梅》
4  梅雪争春未肯降，骚人搁笔费评章。梅须逊雪三分白，雪却输梅一段香。——宋代·卢梅坡《雪梅·其一》
5  君自故乡来，应知故乡事。来日绮窗前，寒梅著花未？——唐代·王维《杂诗三首·其二》
6  冰雪林中著此身，不同桃李混芳尘。忽然一夜清香发，散作乾坤万里春。——元代·王冕《白梅》
7  一树寒梅白玉条，迥临村路傍溪桥。不知近水花先发，疑是经冬雪未销。——唐代·张谓《早梅》
8  众芳摇落独暄妍，占尽风情向小园。疏影横斜水清浅，暗香浮动月黄昏。霜禽欲下先偷眼，粉蝶如知合断魂。幸有微吟可相狎，不须檀板共金尊。——宋代·林逋《山园小梅·其一》
9  有梅无雪不精神，有雪无诗俗了人。日暮诗成天又雪，与梅并作十分春。——宋代·卢梅坡《雪梅·其二》
10  闻道梅花坼晓风，雪堆遍满四山中。何方可化身千亿，一树梅花一放翁。——宋代·陆游《梅花绝句·其一》
11  折花逢驿使，寄与陇头人。江南无所有，聊赠一枝春。——南北朝·陆凯《赠范晔诗》
12  中庭多杂树，偏为梅咨嗟。问君何独然？念其霜中能作花，露中能作实。摇荡春风媚春日，念尔零落逐寒风，徒有霜华无霜质。——南北朝·鲍照《梅花落》
13  数萼初含雪，孤标画本难。香中别有韵，清极不知寒。横笛和愁听，斜枝倚病看。朔风如解意，容易莫摧残。——唐代·崔道融《梅花》
14  忆梅下西洲，折梅寄江北。单衫杏子红，双鬓鸦雏色。西洲在何处？两桨桥头渡。日暮伯劳飞，风吹乌臼树。树下即门前，门中露翠钿。开门郎不至，出门采红莲。采莲南塘秋，莲花过人头。低头弄莲子，莲子清如水。置莲怀袖中，莲心彻底红。忆郎郎不至，仰首望飞鸿。鸿飞满西洲，望郎上青楼。楼高望不见，尽日栏杆头。栏杆十二曲，垂手明如玉。卷帘天自高，海水摇空绿。海水梦悠悠，君愁我亦愁。南风知我意，吹梦到西洲。——南北朝·佚名《西洲曲》
15  定定住天涯，依依向物华。寒梅最堪恨，常作去年花。——唐代·李商隐《忆梅》
16  兔园标物序，惊时最是梅。衔霜当路发，映雪拟寒开。枝横却月观，花绕凌风台。朝洒长门泣，夕驻临邛杯。应知早飘落，故逐上春来。——南北朝·何逊《咏早梅》
17  山边幽谷水边村，曾被疏花断客魂。犹恨东风无意思，更吹烟雨暗黄昏。——宋代·张嵲《墨梅》
18  晨起开门雪满山，雪晴云淡日光寒。檐流未滴梅花冻，一种清孤不等闲。——清代·郑燮《山中雪后》
19  万木冻欲折，孤根暖独回。前村深雪里，昨夜一枝开。风递幽香出，禽窥素艳来。明年如应律，先发望春台。——唐代·齐己《早梅》
20  桃李莫相妒，夭姿元不同。犹余雪霜态，未肯十分红。——宋代·王十朋《红梅》
21  早梅发高树，迥映楚天碧。朔吹飘夜香，繁霜滋晓白。欲为万里赠，杳杳山水隔。寒英坐销落，何用慰远客。——唐代·柳宗元《早梅》
22  寒夜客来茶当酒，竹炉汤沸火初红。寻常一样窗前月，才有梅花便不同。——宋代·杜耒《寒夜》
23  竹影和诗瘦，梅花入梦香。可怜今夜月，不肯下西厢。——元代·王庭筠《绝句》
24  尘劳迥脱事非常，紧把绳头做一场。不经一番寒彻骨，怎得梅花扑鼻香。——唐代·黄蘖禅师《上堂开示颂》
25  殷勤移植地，曲槛小栏边。共约重芳日，还忧不盛妍。 阻风开步障，乘月溉寒泉。谁料花前后，蛾眉却不全。 失却烟花主，东君自不知。清香更何用，犹发去年枝。——唐代·李煜《梅花》
26  万树寒无色，南枝独有花。香闻流水处，影落野人家。——明代·道源《早梅》
27  幽谷那堪更北枝，年年自分着花迟。高标逸韵君知否，正是层冰积雪时。——宋代·陆游《梅花绝句·其二》
28  酒未开樽句未裁，寻春问腊到蓬莱。不求大士瓶中露，为乞孀娥槛外梅。入世冷挑红雪去，离尘香割紫云来。槎枒谁惜诗肩瘦，衣上犹沾佛院苔。——清代·曹雪芹《访妙玉乞红梅》
29  疏枝横玉瘦，小萼点珠光。一朵忽先变，百花皆后香。欲传春信息，不怕雪埋藏。玉笛休三弄，东君正主张。——宋代·陈亮《梅花》
30  匝路亭亭艳，非时裛裛香。素娥惟与月，青女不饶霜。赠远虚盈手，伤离适断肠。为谁成早秀，不待作年芳。——唐代·李商隐《十一月中旬至扶风界见梅花》
31  【序】辛亥之冬，予载雪诣石湖。止既月，授简索句，且征新声，作此两曲。石湖把玩不已，使工妓隶习之，音节谐婉，乃名之曰《暗香》《疏影》。暗香　　旧时月色，算几番照我，梅边吹笛。唤起玉人，不管清寒与攀摘。何逊而今渐老，都忘却春风词笔。但怪得竹外疏花，香冷入瑶席。江国，正寂寂。叹寄与路遥，夜雪初积。翠尊易泣，红萼无言耿相忆。长记曾携手处，千树压西湖寒碧。又片片、吹尽也，几时见得。疏影　　苔枝缀玉，有翠禽小小，枝上同宿。客里相逢，篱角黄昏，无言自倚修竹。昭君不惯胡沙远，但暗忆、江南江北。想佩环、月夜归来，化作此花幽独。犹记深宫旧事，那人正睡里，飞近蛾绿。莫似春风，不管盈盈，早与安排金屋。还教一片随波去，又却怨、玉龙哀曲。等恁时、重觅幽香，已入小窗横幅。——宋代·姜夔《暗香疏影》
32  迎春故早发，独自不疑寒。畏落众花后，无人别意看。——南北朝·谢燮《早梅》
33  挥毫落纸墨痕新，几点梅花最可人。愿借天风吹得远，家家门巷尽成春。——清代·李方膺《题画梅》
34  十年无梦得还家，独立青峰野水涯。天地寂寥山雨歇，几生修得到梅花？——宋代·谢枋得《武夷山中》
35  白梅懒赋赋红梅，逞艳先迎醉眼开。冻脸有痕皆是血，酸心无恨亦成灰。误吞丹药移真骨，偷下瑶池脱旧胎。江北江南春灿烂，寄言蜂蝶漫疑猜。（出自《红楼梦》第五十回。）——清代·曹雪芹《咏红梅花得“梅”字》
36  轻盈照溪水，掩敛下瑶台。妒雪聊相比，欺春不逐来。偶同佳客见，似为冻醪开。若在秦楼畔，堪为弄玉媒。——唐代·杜牧《梅》
37  琼姿只合在瑶台，谁向江南处处栽？雪满山中高士卧，月明林下美人来。寒依疏影萧萧竹，春掩残香漠漠苔。自去何郎无好咏，东风愁寂几回开。缟袂相逢半是仙，平生水竹有深缘。将疏尚密微经雨，似暗还明远在烟。薄瞑山家松树下，嫩寒江店杏花前。秦人若解当时种，不引渔郎入洞天。翠羽惊飞别树头，冷香狼籍倩谁收。骑驴客醉风吹帽，放鹤人归雪满舟。淡月微云皆似梦，空山流水独成愁。几看孤影低徊处，只道花神夜出游。淡淡霜华湿粉痕，谁施绡帐护春温。诗随十里寻春路，愁在三更挂月村。飞去只忧云作伴，销来肯信玉为魂。一尊欲访罗浮客，落叶空山正掩门。云雾为屏雪作宫，尘埃无路可能通。春风未动枝先觉，夜月初来树欲空。翠袖佳人依竹下，白衣宰相在山中。寂寥此地君休怨，回首名园尽棘丛。梦断扬州阁掩尘，幽期犹自属诗人。立残孤影长过夜，看到余芳不是春。云暖空山裁玉遍，月寒深浦泣珠频。掀篷图里当时见，错爱横斜却未真。独开无那只依依，肯为愁多减玉辉？廉外钟来月初上，灯前角断忽霜飞。行人水驿春全早，啼鸟山塘晚半稀。愧我素衣今已化，相逢远自洛阳归。最爱寒多最得阳，仙游长在白云乡。春愁寂寞天应老，夜色朦胧月亦香。楚客不吟江路寂，吴王已醉苑台荒。枝头谁见花惊处？袅袅微风簌簌霜。断魂只有月明知，无限春愁在一枝。不共人言唯独笑，忽疑君到正相思。歌残别院烧灯夜，妆罢深宫览镜时。旧梦已随流水远，山窗聊复伴题诗。——明代·高启《咏梅九首》
38  梅岭花初发，天山雪未开。雪处疑花满，花边似雪回。因风入舞袖，杂粉向妆台。匈奴几万里，春至不知来。——唐代·卢照邻《梅花落》
39  桃未芳菲杏未红，冲寒先喜笑东风。魂飞庾岭春难辨，霞隔罗浮梦未通。绿萼添妆融宝炬，缟仙扶醉跨残虹。看来岂是寻常色，浓淡由他冰雪中。（出自《红楼梦》第五十回。）——清代·曹雪芹《咏红梅花得“红”字》
40  和风和雨点苔纹，漠漠残香静里闻。林下积来全似雪，岭头飞去半为云。不须横管吹江郭，最惜空枝冷夕曛。回首孤山山下路，霜禽粉蝶任纷纷。——清代·律然《落梅》
41  一片能教一断肠，可堪平砌更堆墙。飘如迁客来过岭，坠似骚人去赴湘。乱点莓苔多莫数，偶粘衣袖久犹香。东风谬掌花权柄，却忌孤高不主张。——宋代·刘克庄《落梅》
42  东风吹落战尘沙，梦想西湖处士家；只恐江南春意减，此心元不为梅花。——元代·刘因《观梅有感》
43  到处皆诗境，随时有物华。应酬都不暇，一岭是梅花。——宋代·张道洽《岭梅》
44  雪虐风饕愈凛然，花中气节最高坚。过时自合飘零去，耻向东君更乞怜。醉折残梅一两枝，不妨桃李自逢时。向来冰雪凝严地，力斡春回竟是谁？——宋代·陆游《落梅》
45  新叶初冉冉，初蕊新霏霏。逢君后园讌，相随巧笑归。亲劳君玉指，摘以赠南威。用持插云髻，翡翠比光辉。日暮长零落，君恩不可追。——南北朝·谢朓《咏落梅》
46  疏是枝条艳是花，春妆儿女竞奢华。闲庭曲槛无余雪，流水空山有落霞。幽梦冷随红袖笛，游仙香泛绛河槎。前身定是瑶台种，无复相疑色相差。（出自《红楼梦》第五十回。）——清代·曹雪芹《咏红梅花得“花”字》
47  东阁官梅动诗兴，还如何逊在扬州。此时对雪遥相忆，送客逢春可自由？幸不折来伤岁暮，若为看去乱乡愁。江边一树垂垂发，朝夕催人自白头。——唐代·杜甫《和裴迪登蜀州东亭送客逢早梅相忆见寄》
48  春近寒虽转，梅舒雪尚飘。从风还共落，照日不俱销。叶开随足影，花多助重条。今来渐异昨，向晚判胜朝。——南北朝·阴铿《雪里梅花诗》
49  昨夜西风吹折千林梢，渡口小艇滚入沙滩坳。野桥古梅独卧寒屋角，疏影横斜暗上书窗敲。半枯半活几个擫蓓蕾，欲开未开数点含香苞。纵使画工奇妙也缩手，我爱清香故把新诗嘲。——元代·明本《九字梅花咏》
50  湘妃危立冻蛟脊，海月冷挂珊瑚枝。丑怪惊人能妩媚，断魂只有晓寒知。百千年藓著枯树，三两点春供老枝。绝壁笛声那得到，只愁斜日冻蜂知。——宋代·萧德藻《古梅二首》
51  谢却兰桡信杖藜，千峰盘磴入花畦。晴云度影迷三径，暗水流香冷一溪。僧寺多藏深树里，人家半在夕阳西。登临更上朝元阁，满壁苔痕没旧题。——清代·德元《玄墓看梅》
52  皓态孤芳压俗姿，不堪复写拂云枝。从来万事嫌高格，莫怪梅花着地垂。——明代·徐渭《王元章倒枝梅画》
53  怕愁贪睡独开迟，自恐冰容不入时。故作小红桃杏色，尚余孤瘦雪霜姿。寒心未肯随春态，酒晕无端上玉肌。诗老不知梅格在，更看绿叶与青枝。雪里开花却是迟，何如独占上春时。也知造物含深意，故与施朱发妙姿。细雨裛残千颗泪，轻寒瘦损一分肌。不应便杂夭桃杏，半点微酸已著枝。幽人自恨探春迟，不见檀心未吐时。丹鼎夺胎那是宝，玉人頩颊更多姿。抱丛暗蕊初含子，落盏穠香已透肌。乞与徐熙新画样，竹间璀璨出斜枝。——宋代·苏轼《红梅三首》
54  亚槛倾檐一古梅，几番有意唤春回。吹香自许仙人下，照影还容高士来。月射寒光侵涧户，风摇翠色锁阶苔。游蜂野蝶休相顾，本性由来不染埃。——宋代·晏敦复《题梵隐院方丈梅》
1  远看山有色，近听水无声。春去花还在，人来鸟不惊。——唐代·王维《画》
1  老兔寒蟾泣天色，云楼半开壁斜白。玉轮轧露湿团光，鸾珮相逢桂香陌。黄尘清水三山下，更变千年如走马。遥望齐州九点烟，一泓海水杯中泻。——唐代·李贺《梦天》
1  冷艳全欺雪，余香乍入衣。春风且莫定，吹向玉阶飞。——唐代·丘为《左掖梨花》
2  三月雪连夜，未应伤物华。只缘春欲尽，留著伴梨花。——唐代·温庭筠《嘲三月十八日雪》
1  兰叶春葳蕤，桂华秋皎洁。欣欣此生意，自尔为佳节。谁知林栖者，闻风坐相悦。草木有本心，何求美人折！——唐代·张九龄《感遇十二首·其一》
2  白日不到处，青春恰自来。苔花如米小，也学牡丹开。——清代·袁枚《苔》
3  雨过闲田地，重重落叶红。翻思向春日，肯信有秋风。几处随流水，河边乱暮空。只应松自立，而不与君同。——唐代·修睦《落叶》
4  满目芊芊野渡头，不知若个解忘忧？细随绿水侵离馆，远带斜阳过别洲。金谷园中荒映月，石头城下碧连秋。行人怅望王孙去，买断金钗十二愁。——宋代·俞紫芝《咏草》
5  吁嗟此转蓬，居世何独然。长去本根逝，夙夜无休闲。东西经七陌，南北越九阡。卒遇回风起，吹我入云间。自谓终天路，忽然下沉渊。惊飙接我出，故归彼中田。当南而更北，谓东而反西。宕宕当何依，忽亡而复存。飘飘周八泽，连翩历五山。流转无恒处，谁知吾苦艰。愿为中林草，秋随野火燔。糜灭岂不痛，愿与株荄连。——魏晋·曹植《吁嗟篇》
6  芥毛金爪勇难干，肯作霜花对乍寒。若说乘轩有痴鹤，司晨如此合峨冠。翔仞当年览德辉，传芳花品未思归。晚来雾鬓凭轩处，直恐金翘相对飞。泽兰萱草比多言，谓汝分阴久夺鲜。政恐淇园修竹劲，不如秦岭老松坚。高标幽艳自宜霜，弱草繁葩莫中伤。肯与红莲媚三夏，要同黄菊向重阳。临风裛露早秋天，范出南金色更鲜。若向东篱比标格，定知花市不言钱。——宋代·洪适《次韵蔡瞻明秋园五绝句》
7  白华鉴寒水，怡我适野情。前趋问长老，重复欣嘉名。蹇连易衰朽，方刚谢经菅。敢期齿杖赐？聊且移孤茎。丛萼中竞秀，分房处舒英。柔条乍反植，劲节常对生。循玩足忘疲，稍觉步武轻。安能事翦伐，持用资徒行。——唐代·柳宗元《植灵寿木》
1  北方有佳人，绝世而独立。一顾倾人城，再顾倾人国。宁不知倾城与倾国？佳人难再得。——两汉·李延年《李延年歌》
2  上陵何美美，下津风以寒。问客从何来，言从水中央。桂树为君船，青丝为君笮，木兰为君棹，黄金错其间。沧海之雀赤翅鸿，白雁随。山林乍开乍合，曾不知日月明。醴泉之水，光泽何蔚蔚。芝为车，龙为马，览遨游，四海外。甘露初二年，芝生铜池中，仙人下来饮，延寿千万岁。——两汉·佚名《上陵》
1  晓妆初过，沉檀轻注些儿个。向人微露丁香颗，一曲清歌，暂引樱桃破。罗袖裛残殷色可，杯深旋被香醪涴。绣床斜凭娇无那，烂嚼红茸，笑向檀郎唾。——五代·李煜《一斛珠·晓妆初过》
1  凤兮凤兮何德之衰。往者不可谏。来者犹可追。已而已而。今之从政者殆而。——先秦·佚名《楚狂接舆歌》
2  土反其宅，水归其壑，昆虫毋作，草木归其泽！——先秦·佚名《蜡辞》
1  天地并况，惟予有慕，爰熙紫坛，思求厥路。恭承禋祀，缊豫为纷，黼绣周张，承神至尊。千童罗舞成八溢，合好效欢虞泰一。九歌毕奏斐然殊，鸣琴竽瑟会轩朱。璆磬金鼓，灵其有喜，百官济济，各敬厥事。盛牲实俎进闻膏，神奄留，临须摇。长丽前掞光耀明，寒暑不忒况皇章。展诗应律鋗玉鸣，函宫吐角激徵清。发梁扬羽申以商，造兹新音永久长。声气远条凤鸟翔，神夕奄虞盖孔享。——两汉·刘彻《天地》
2  蒿里谁家地，聚敛魂魄无贤愚。鬼伯一何相催促，人命不得稍踟蹰。——两汉·佚名《蒿里》
3  仙人揽六箸，对博太山隅。湘娥拊琴瑟，秦女吹笙竽。玉樽盈桂酒，河伯献神鱼。四海一何局，九州安所如。韩终与王乔，要我于天衢。万里不足步，轻举凌太虚。飞腾逾景云，高风吹我躯。回驾观紫微，与帝合灵符。阊阖正嵯峨，双阙万丈余。玉树扶道生，白虎夹门枢。驱风游四海，东过王母庐。俯观五岳间，人生如寄居。潜光养羽翼，进趣且徐徐。不见昔轩辕，升龙出鼎湖。徘徊九天下，与尔长相须。——魏晋·曹植《仙人篇》
1  洞庭白波木叶稀，燕鸿始入吴云飞。吴云寒，燕鸿苦。风号沙宿潇湘浦，节士悲秋泪如雨。白日当天心，照之可以事明主。壮士愤，雄风生。安得倚天剑，跨海斩长鲸。——唐代·李白《临江王节士歌》
2  千古风流八咏楼，江山留与后人愁。水通南国三千里，气压江城十四州。——宋代·李清照《题八咏楼》
3  西门秦氏女，秀色如琼花。手挥白杨刀，清昼杀雠家。罗袖洒赤血，英声凌紫霞。直上西山去，关吏相邀遮。婿为燕国王，身被诏狱加。犯刑若履虎，不畏落爪牙。素颈未及断，摧眉伏泥沙。金鸡忽放赦，大辟得宽赊。何惭聂政姊，万古共惊嗟。——唐代·李白《秦女休行》
4  梁山感杞妻，恸哭为之倾。金石忽暂开，都由激深情。东海有勇妇，何惭苏子卿。学剑越处子，超然若流星。损躯报夫仇，万死不顾生。白刃耀素雪，苍天感精诚。十步两躩跃，三呼一交兵。斩首掉国门，蹴踏五藏行。豁此伉俪愤，粲然大义明。北海李使君，飞章奏天庭。舍罪警风俗，流芳播沧瀛。名在列女籍，竹帛已光荣。淳于免诏狱，汉主为缇萦。津妾一棹歌，脱父于严刑。十子若不肖，不如一女英。豫让斩空衣，有心竟无成。要离杀庆忌，壮夫所素轻。妻子亦何辜，焚之买虚声。岂如东海妇，事立独扬名。——唐代·李白《东海有勇妇》
5  胡地苜蓿美，轮台征马肥。大夫讨匈奴，前月西出师。甲兵未得战，降虏来如归。橐驼何连连，穹帐亦累累。阴山烽火灭，剑水羽书稀。却笑霍嫖姚，区区徒尔为。西郊候中军，平沙悬落晖。驿马从西来，双节夹路驰。喜鹊捧金印，蛟龙盘画旗。如公未四十，富贵能及时。直上排青云，傍看疾若飞。前年斩楼兰，去岁平月支。天子日殊宠，朝廷方见推。何幸一书生，忽蒙国士知。侧身佐戎幕，敛衽事边陲。自逐定远侯，亦著短后衣。近来能走马，不弱并州儿。——唐代·岑参《北庭西郊候封大夫受降回军献上》
6  藕丝作线难胜针，蕊粉染黄那得深。玉白兰芳不相顾，青楼一笑轻千金。莫言自古皆如此，健剑刜钟铅绕指。三秋庭绿尽迎霜，惟有荷花守红死。庐江小吏朱斑轮，柳缕吐芽香玉春。两股金钗已相许，不令独作空成尘。悠悠楚水流如马，恨紫愁红满平野。野土千年怨不平，至今烧作鸳鸯瓦。——唐代·温庭筠《懊恼曲》
7  东望望春春可怜，更逢晴日柳含烟。宫中下见南山尽，城上平临北斗悬。细草偏承回辇处，轻花微落奉觞前。宸游对此欢无极，鸟哢声声入管弦。——唐代·苏颋《奉和春日幸望春宫应制》
8  汉将承恩西破戎，捷书先奏未央宫。天子预开麟阁待，只今谁数贰师功。官军西出过楼兰，营幕傍临月窟寒。蒲海晓霜凝马尾，葱山夜雪扑旌竿。鸣笳叠鼓拥回军，破国平蕃昔未闻。丈夫鹊印摇边月，大将龙旗掣海云。日落辕门鼓角鸣，千群面缚出蕃城。洗兵鱼海云迎阵，秣马龙堆月照营。蕃军遥见汉家营，满谷连山遍哭声。万箭千刀一夜杀，平明流血浸空城。暮雨旌旗湿未干，胡烟白草日光寒。昨夜将军连晓战，蕃军只见马空鞍。——唐代·岑参《乐府杂曲。鼓吹曲辞。凯歌六首》
9  天宝十一载，有诏伐西南夷，右相杨公兼节制之寄，乃奏前云南太守李宓涉海自交趾击之。道路险艰，往复数万里，盖百王所未通也。十二载四月，至于长安，君子是以知庙堂使能，李公效节。适忝斯人之旧，因赋是诗。圣人赫斯怒，诏伐西南戎。肃穆庙堂上，深沉节制雄。遂令感激士，得建非常功。料死不料敌，顾恩宁顾终。鼓行天海外，转战蛮夷中。梯巘近高鸟，穿林经毒虫。鬼门无归客，北户多南风。蜂虿隔万里，云雷随九攻。长驱大浪破，急击群山空。饷道忽已远，悬军垂欲穷。精诚动白日，愤薄连苍穹。野食掘田鼠，晡餐兼僰僮。收兵列亭堠，拓地弥西东。临事耻苟免，履危能饬躬。将星独照耀，边色何溟濛。泸水夜可涉，交州今始通。归来长安道，召见甘泉宫。廉蔺若未死，孙吴知暗同。相逢论意气，慷慨谢深衷。——唐代·高适《李云南征蛮诗》
1  搴帷拜母河梁去，白发愁看泪眼枯。惨惨柴门风雪夜，此时有子不如无。——清代·黄景仁《别老母》
2  人初生，日初出。上山迟，下山疾。百年三万六千朝， 夜里分将强半日。有歌有舞须早为，昨日健于今日时。 人家见生男女好，不知男女催人老。短歌行，无乐声。——唐代·王建《短歌行》
3  母别子，子别母，白日无光哭声苦。关西骠骑大将军，去年破虏新策勋。敕赐金钱二百万，洛阳迎得如花人。新人迎来旧人弃，掌上莲花眼中刺。迎新弃旧未足悲，悲在君家留两儿。一始扶行一初坐，坐啼行哭牵人衣。以汝夫妇新燕婉，使我母子生别离。不如林中乌与鹊，母不失雏雄伴雌。应似园中桃李树，花落随风子在枝。新人新人听我语，洛阳无限红楼女。但愿将军重立功，更有新人胜于汝。——唐代·白居易《母别子》
4  灿灿萱草花，罗生北堂下。南风吹其心，摇摇为谁吐？慈母倚门情，游子行路苦。甘旨日以疏，音问日以阻。举头望云林，愧听慧鸟语。——元代·王冕《墨萱图·其一》
5  蓼蓼者莪，匪莪伊蒿。哀哀父母，生我劬劳。蓼蓼者莪，匪莪伊蔚。哀哀父母，生我劳瘁。瓶之罄矣，维罍之耻。鲜民之生，不如死之久矣。无父何怙？无母何恃？出则衔恤，入则靡至。父兮生我，母兮鞠我。抚我畜我，长我育我，顾我复我，出入腹我。欲报之德。昊天罔极！南山烈烈，飘风发发。民莫不穀，我独何害！南山律律，飘风弗弗。民莫不穀，我独不卒！——先秦·佚名《蓼莪》
6  凯风自南，吹彼棘心。棘心夭夭，母氏劬劳。凯风自南，吹彼棘薪。母氏圣善，我无令人。爰有寒泉？在浚之下。有子七人，母氏劳苦。睍睆黄鸟，载好其音。有子七人，莫慰母心。——先秦·佚名《凯风》
7  霜殒芦花泪湿衣，白头无复倚柴扉。去年五月黄梅雨，曾典袈裟籴米归。——宋代·与恭《思母》
8  慈乌失其母，哑哑吐哀音。昼夜不飞去，经年守故林。夜夜夜半啼，闻者为沾襟。声中如告诉，未尽反哺心。百鸟岂无母，尔独哀怨深。应是母慈重，使尔悲不任。昔有吴起者，母殁丧不临。嗟哉斯徒辈，其心不如禽。慈乌复慈乌，鸟中之曾参。——唐代·白居易《慈乌夜啼》
9  妾身兮不令，婴疾兮来归。沉滞兮家门，历时兮不差。旷废兮侍觐，情敬兮有违。君今兮奉命，远适兮京师。悠悠兮离别，无因兮叙怀。瞻望兮踊跃，伫立兮徘徊。思君兮感结，梦想兮容辉。君发兮引迈，去我兮日乖。恨无兮羽翼，高飞兮相追。长吟兮永叹，泪下兮沾衣。——两汉·徐淑《答秦嘉诗》
1  慈母手中线，游子身上衣。临行密密缝，意恐迟迟归。谁言寸草心，报得三春晖。——唐代·孟郊《游子吟》
1  有龙于飞，周遍天下。五蛇从之，为之承辅。龙返其乡，得其处所。四蛇从之，得其露雨。一蛇羞之，桥死于中野。——先秦·佚名《龙蛇歌》
1  黄河远上白云间，一片孤城万仞山。羌笛何须怨杨柳，春风不度玉门关。单于北望拂云堆，杀马登坛祭几回。汉家天子今神武，不肯和亲归去来。——唐代·王之涣《凉州词二首》
2  玉帛朝回望帝乡，乌孙归去不称王。天涯静处无征战，兵气销为日月光。——唐代·常建《塞下曲四首·其一》
1  唧唧复唧唧，木兰当户织。不闻机杼声，惟闻女叹息。&惟闻 通：唯&问女何所思，问女何所忆。女亦无所思，女亦无所忆。昨夜见军帖，可汗大点兵，军书十二卷，卷卷有爷名。阿爷无大儿，木兰无长兄，愿为市鞍马，从此替爷征。&惟闻 通：唯&东市买骏马，西市买鞍鞯，南市买辔头，北市买长鞭。旦辞爷娘去，暮宿黄河边，不闻爷娘唤女声，但闻黄河流水鸣溅溅。旦辞黄河去，暮至黑山头，不闻爷娘唤女声，但闻燕山胡骑鸣啾啾。万里赴戎机，关山度若飞。朔气传金柝，寒光照铁衣。将军百战死，壮士十年归。归来见天子，天子坐明堂。策勋十二转，赏赐百千强。可汗问所欲，木兰不用尚书郎，愿驰千里足，送儿还故乡。&一作：愿借明驼千里足&爷娘闻女来，出郭相扶将；阿姊闻妹来，当户理红妆；小弟闻姊来，磨刀霍霍向猪羊。开我东阁门，坐我西阁床，脱我战时袍，著我旧时裳。当窗理云鬓，对镜帖花黄。出门看火伴，火伴皆惊忙：同行十二年，不知木兰是女郎。（帖 通：贴；惊忙 一作：惶；惶 火伴 通：伙）雄兔脚扑朔，雌兔眼迷离；双兔傍地走，安能辨我是雄雌？——南北朝·佚名《木兰诗》
2  十五从军征，八十始得归。道逢乡里人：“家中有阿谁？”“遥看是君家，松柏冢累累。”兔从狗窦入，雉从梁上飞。中庭生旅谷，井上生旅葵。舂谷持作饭，采葵持作羹。羹饭一时熟，不知贻阿谁？出门东向看，泪落沾我衣。——两汉·佚名《十五从军征》
3  敕勒川，阴山下。天似穹庐，笼盖四野。天苍苍，野茫茫。风吹草低见牛羊。——南北朝·乐府诗集《敕勒歌》
4  江南可采莲，莲叶何田田，鱼戏莲叶间。鱼戏莲叶东，鱼戏莲叶西，鱼戏莲叶南，鱼戏莲叶北。——两汉·佚名《江南》
5  皑如山上雪，皎若云间月。闻君有两意，故来相决绝。今日斗酒会，明旦沟水头。躞蹀御沟上，沟水东西流。凄凄复凄凄，嫁娶不须啼。愿得一心人，白头不相离。竹竿何袅袅，鱼尾何簁簁！男儿重意气，何用钱刀为！——两汉·卓文君《白头吟》
6  上邪，我欲与君相知，长命无绝衰。山无陵，江水为竭。冬雷震震，夏雨雪。天地合，乃敢与君绝。——两汉·佚名《上邪》
7  杨柳青青江水平，闻郎江上踏歌声。&踏歌声 一作：唱歌声&东边日出西边雨，道是无晴却有晴。&却有晴 一作：还有晴&——唐代·刘禹锡《竹枝词二首·其一》
8  忆梅下西洲，折梅寄江北。单衫杏子红，双鬓鸦雏色。西洲在何处？两桨桥头渡。日暮伯劳飞，风吹乌臼树。树下即门前，门中露翠钿。开门郎不至，出门采红莲。采莲南塘秋，莲花过人头。低头弄莲子，莲子清如水。置莲怀袖中，莲心彻底红。忆郎郎不至，仰首望飞鸿。鸿飞满西洲，望郎上青楼。楼高望不见，尽日栏杆头。栏杆十二曲，垂手明如玉。卷帘天自高，海水摇空绿。海水梦悠悠，君愁我亦愁。南风知我意，吹梦到西洲。——南北朝·佚名《西洲曲》
9  凉月如眉挂柳湾，越中山色镜中看。兰溪三日桃花雨，半夜鲤鱼来上滩。——唐代·戴叔伦《兰溪棹歌》
10  采采芣苢，薄言采之。采采芣苢，薄言有之。采采芣苢，薄言掇之。采采芣苢，薄言捋之。采采芣苢，薄言袺之。采采芣苢，薄言襭之。——先秦·佚名《芣苢》
11  十五从军征，八十始得归。道逢乡里人，家中有阿谁？遥看是君家，松柏冢累累。兔从狗窦入，雉从梁上飞。中庭生旅谷，井上生旅葵。舂谷持作饭，采葵持作羹。羹饭一时熟，不知贻阿谁？出门东向望，泪落沾我衣。——两汉·佚名《十五从军行》
12  北斗七星高，哥舒夜带刀。至今窥牧马，不敢过临洮。——唐代·西鄙人《哥舒歌》
13  春江月出大堤平，堤上女郎连袂行。唱尽新词欢不见，红霞映树鹧鸪鸣。——唐代·刘禹锡《踏歌词四首·其一》
14  白帝城头春草生，白盐山下蜀江清。南人上来歌一曲，北人莫上动乡情。山桃红花满上头，蜀江春水拍山流。花红易衰似郎意，水流无限似侬愁。江上朱楼新雨晴，瀼西春水縠文生。桥东桥西好杨柳，人来人去唱歌行。日出三竿春雾消，江头蜀客驻兰桡。凭寄狂夫书一纸，信在成都万里桥。两岸山花似雪开，家家春酒满银杯。昭君坊中多女伴，永安宫外踏青来。城西门前滟滪堆，年年波浪不能摧。懊恼人心不如石，少时东去复西来。瞿塘嘈嘈十二滩，此中道路古来难。长恨人心不如水，等闲平地起波澜。巫峡苍苍烟雨时，清猿啼在最高枝。个里愁人肠自断，由来不是此声悲。山上层层桃李花，云间烟火是人家。银钏金钗来负水，长刀短笠去烧畲。——唐代·刘禹锡《竹枝词九首》
15  战城南，死郭北，野死不葬乌可食。为我谓乌：且为客豪！野死谅不葬，腐肉安能去子逃？水深激激，蒲苇冥冥；枭骑战斗死，驽马徘徊鸣。梁筑室，何以南？何以北？禾黍不获君何食？愿为忠臣安可得？思子良臣，良臣诚可思：朝行出攻，暮不夜归！——两汉·佚名《战城南》
16  陇头流水，流离山下。念吾一身，飘然旷野。朝发欣城，暮宿陇头。寒不能语，舌卷入喉。陇头流水，鸣声呜咽。遥望秦川，心肝断绝。——南北朝·佚名《陇头歌辞三首》
17  菡萏香连十顷陂，小姑贪戏采莲迟。 晚来弄水船头湿，更脱红裙裹鸭儿。 船动湖光滟滟秋，贪看年少信船流。 无端隔水抛莲子，遥被人知半日羞。——唐代·皇甫松《采莲子二首》
18  瞿塘峡口冷烟低，白帝城头月向西。唱到竹枝声咽处，寒猿晴鸟一时啼。竹枝苦怨怨何人，夜静山空歇又闻。蛮儿巴女齐声唱，愁杀江楼病使君。巴东船舫上巴西，波面风生雨脚齐。水蓼冷花红蔟蔟，江蓠湿叶碧萋萋。江畔谁人唱竹枝，前声断咽后声迟。怪来调苦缘词苦，多是通州司马诗。——唐代·白居易《竹枝词·瞿塘峡口水烟低》
19  种瓜黄台下，瓜熟子离离。一摘使瓜好，再摘使瓜稀。三摘犹自可，摘绝抱蔓归。——唐代·李贤《黄台瓜辞》
20  连州城下，俯接村墟。偶登郡楼，适有所感，遂书其事为俚歌，以俟采诗者。冈头花草齐，燕子东西飞。田塍望如线，白水光参差。农妇白纻裙，农夫绿蓑衣。齐唱田中歌，嘤伫如竹枝。但闻怨响音，不辨俚语词。时时一大笑，此必相嘲嗤。水平苗漠漠，烟火生墟落。黄犬往复还，赤鸡鸣且啄。路旁谁家郎？乌帽衫袖长。自言上计吏，年初离帝乡。田夫语计吏：“君家侬定谙。一来长安罢，眼大不相参。”计吏笑致辞：“长安真大处。省门高轲峨，侬入无度数。昨来补卫士，唯用筒竹布。君看二三年，我作官人去。”——唐代·刘禹锡《插田歌》
21  天子好征战，百姓不种桑。天子好年少，无人荐冯唐。天子好美女，夫妇不成双。——唐代·曹邺《捕渔谣》
1  桃之夭夭，灼灼其华。之子于归，宜其室家。桃之夭夭，有蕡其实。之子于归，宜其家室。桃之夭夭，其叶蓁蓁。之子于归，宜其家人。——先秦·佚名《桃夭》
2  日出而作，日入而息。凿井而饮，耕田而食。帝力于我何有哉！——先秦·佚名《击壤歌》
3  今夕何夕兮，搴舟中流。今日何日兮，得与王子同舟。蒙羞被好兮，不訾诟耻。心几烦而不绝兮，得知王子。山有木兮木有枝，心悦君兮君不知。——先秦·佚名《越人歌》
4  汉末建安中，庐江府小吏焦仲卿妻刘氏，为仲卿母所遣，自誓不嫁。其家逼之，乃投水而死。仲卿闻之，亦自缢于庭树。时人伤之，为诗云尔。孔雀东南飞，五里一徘徊。　　“十三能织素，十四学裁衣。十五弹箜篌，十六诵诗书。十七为君妇，心中常苦悲。君既为府吏，守节情不移。贱妾留空房，相见常日稀。鸡鸣入机织，夜夜不得息。三日断五匹，大人故嫌迟。非为织作迟，君家妇难为！妾不堪驱使，徒留无所施。便可白公姥，及时相遣归。”　　府吏得闻之，堂上启阿母：“儿已薄禄相，幸复得此妇。结发同枕席，黄泉共为友。共事二三年，始尔未为久。女行无偏斜，何意致不厚。”　　阿母谓府吏：“何乃太区区！此妇无礼节，举动自专由。吾意久怀忿，汝岂得自由！东家有贤女，自名秦罗敷。可怜体无比，阿母为汝求。便可速遣之，遣去慎莫留！”　　府吏长跪告：“伏惟启阿母。今若遣此妇，终老不复取！”　　阿母得闻之，槌床便大怒：“小子无所畏，何敢助妇语！吾已失恩义，会不相从许！”　　府吏默无声，再拜还入户。举言谓新妇，哽咽不能语：“我自不驱卿，逼迫有阿母。卿但暂还家，吾今且报府。不久当归还，还必相迎取。以此下心意，慎勿违吾语。”　　新妇谓府吏：“勿复重纷纭。往昔初阳岁，谢家来贵门。奉事循公姥，进止敢自专？昼夜勤作息，伶俜萦苦辛。谓言无罪过，供养卒大恩；仍更被驱遣，何言复来还！妾有绣腰襦，葳蕤自生光；红罗复斗帐，四角垂香囊；箱帘六七十，绿碧青丝绳，物物各自异，种种在其中。人贱物亦鄙，不足迎后人，留待作遗施，于今无会因。时时为安慰，久久莫相忘！”　　鸡鸣外欲曙，新妇起严妆。著我绣夹裙，事事四五通。足下蹑丝履，头上玳瑁光。腰若流纨素，耳著明月珰。指如削葱根，口如含朱丹。纤纤作细步，精妙世无双。　　上堂拜阿母，阿母怒不止。“昔作女儿时，生小出野里。本自无教训，兼愧贵家子。受母钱帛多，不堪母驱使。今日还家去，念母劳家里。”却与小姑别，泪落连珠子。“新妇初来时，小姑始扶床；今日被驱遣，小姑如我长。勤心养公姥，好自相扶将。初七及下九，嬉戏莫相忘。”出门登车去，涕落百余行。　　府吏马在前，新妇车在后。隐隐何甸甸，俱会大道口。下马入车中，低头共耳语：“誓不相隔卿，且暂还家去。吾今且赴府，不久当还归。誓天不相负！”　　新妇谓府吏：“感君区区怀！君既若见录，不久望君来。君当作磐石，妾当作蒲苇。蒲苇纫如丝，磐石无转移。我有亲父兄，性行暴如雷，恐不任我意，逆以煎我怀。”举手长劳劳，二情同依依 。　　入门上家堂，进退无颜仪。阿母大拊掌，不图子自归：“十三教汝织，十四能裁衣，十五弹箜篌，十六知礼仪，十七遣汝嫁，谓言无誓违。汝今何罪过，不迎而自归？”兰芝惭阿母：“儿实无罪过。”阿母大悲摧。　　还家十余日，县令遣媒来。云有第三郎，窈窕世无双。年始十八九，便言多令才。　　阿母谓阿女：“汝可去应之。”　　阿女含泪答：“兰芝初还时，府吏见丁宁，结誓不别离。今日违情义，恐此事非奇。自可断来信，徐徐更谓之。”　　阿母白媒人：“贫贱有此女，始适还家门。不堪吏人妇，岂合令郎君？幸可广问讯，不得便相许。”　　媒人去数日，寻遣丞请还，说有兰家女，承籍有宦官。云有第五郎，娇逸未有婚。遣丞为媒人，主簿通语言。直说太守家，有此令郎君，既欲结大义，故遣来贵门。　　阿母谢媒人：“女子先有誓，老姥岂敢言！”　　阿兄得闻之，怅然心中烦。举言谓阿妹：“作计何不量！先嫁得府吏，后嫁得郎君。否泰如天地，足以荣汝身。不嫁义郎体，其往欲何云？”　　兰芝仰头答：“理实如兄言。谢家事夫婿，中道还兄门。处分适兄意，那得自任专！虽与府吏要，渠会永无缘。登即相许和，便可作婚姻。”　　媒人下床去。诺诺复尔尔。还部白府君：“下官奉使命，言谈大有缘。”府君得闻之，心中大欢喜。视历复开书，便利此月内，六合正相应。良吉三十日，今已二十七，卿可去成婚。交语速装束，络绎如浮云。青雀白鹄舫，四角龙子幡。婀娜随风转，金车玉作轮。踯躅青骢马，流苏金镂鞍。赍钱三百万，皆用青丝穿。杂彩三百匹，交广市鲑珍。从人四五百，郁郁登郡门。　　阿母谓阿女：“适得府君书，明日来迎汝。何不作衣裳？莫令事不举！”　　阿女默无声，手巾掩口啼，泪落便如泻。移我琉璃榻，出置前窗下。左手持刀尺，右手执绫罗。朝成绣夹裙，晚成单罗衫。晻晻日欲暝，愁思出门啼。　　府吏闻此变，因求假暂归。未至二三里，摧藏马悲哀。新妇识马声，蹑履相逢迎。怅然遥相望，知是故人来。举手拍马鞍，嗟叹使心伤：“自君别我后，人事不可量。果不如先愿，又非君所详。我有亲父母，逼迫兼弟兄。以我应他人，君还何所望！”　　府吏谓新妇：“贺卿得高迁！磐石方且厚，可以卒千年；蒲苇一时纫，便作旦夕间。卿当日胜贵，吾独向黄泉！”　　新妇谓府吏：“何意出此言！同是被逼迫，君尔妾亦然。黄泉下相见，勿违今日言！”执手分道去，各各还家门。生人作死别，恨恨那可论？念与世间辞，千万不复全！　　府吏还家去，上堂拜阿母：“今日大风寒，寒风摧树木，严霜结庭兰。儿今日冥冥，令母在后单。故作不良计，勿复怨鬼神！命如南山石，四体康且直！”　　阿母得闻之，零泪应声落：“汝是大家子，仕宦于台阁。慎勿为妇死，贵贱情何薄！东家有贤女，窈窕艳城郭，阿母为汝求，便复在旦夕。”　　府吏再拜还，长叹空房中，作计乃尔立。转头向户里，渐见愁煎迫。　　其日牛马嘶，新妇入青庐。奄奄黄昏后，寂寂人定初。我命绝今日，魂去尸长留！揽裙脱丝履，举身赴清池。　　府吏闻此事，心知长别离。徘徊庭树下，自挂东南枝。　　两家求合葬，合葬华山傍。东西植松柏，左右种梧桐。枝枝相覆盖，叶叶相交通。中有双飞鸟，自名为鸳鸯。仰头相向鸣，夜夜达五更。行人驻足听，寡妇起彷徨。多谢后世人，戒之慎勿忘。——两汉·佚名《孔雀东南飞》
5  氓之蚩蚩，抱布贸丝。匪来贸丝，来即我谋。送子涉淇，至于顿丘。匪我愆期，子无良媒。将子无怒，秋以为期。乘彼垝垣，以望复关。不见复关，泣涕涟涟。既见复关，载笑载言。尔卜尔筮，体无咎言。以尔车来，以我贿迁。桑之未落，其叶沃若。于嗟鸠兮！无食桑葚。于嗟女兮！无与士耽。士之耽兮，犹可说也。女之耽兮，不可说也。桑之落矣，其黄而陨。自我徂尔，三岁食贫。淇水汤汤，渐车帷裳。女也不爽，士贰其行。士也罔极，二三其德。三岁为妇，靡室劳矣。夙兴夜寐，靡有朝矣。言既遂矣，至于暴矣。兄弟不知，咥其笑矣。静言思之，躬自悼矣。及尔偕老，老使我怨。淇则有岸，隰则有泮。总角之宴，言笑晏晏，信誓旦旦，不思其反。反是不思，亦已焉哉！——先秦·佚名《氓》
6  静女其姝，俟我于城隅。爱而不见，搔首踟蹰。静女其娈，贻我彤管。彤管有炜，说怿女美。自牧归荑，洵美且异。匪女之为美，美人之贻。——先秦·佚名《静女》
7  风雨凄凄，鸡鸣喈喈。既见君子，云胡不夷。风雨潇潇，鸡鸣胶胶。既见君子，云胡不瘳。风雨如晦，鸡鸣不已。既见君子，云胡不喜。——先秦·佚名《风雨》
8  月出皎兮，佼人僚兮。舒窈纠兮，劳心悄兮。月出皓兮，佼人懰兮。舒忧受兮，劳心慅兮。月出照兮，佼人燎兮。舒夭绍兮，劳心惨兮。——先秦·佚名《月出》
9  君子于役，不知其期，曷至哉？鸡栖于埘，日之夕矣，羊牛下来。君子于役，如之何勿思！君子于役，不日不月，曷其有佸？鸡栖于桀，日之夕矣，羊牛下括。君子于役，苟无饥渴！——先秦·佚名《君子于役》
10  摽有梅，其实七兮。求我庶士，迨其吉兮。摽有梅，其实三兮。求我庶士，迨其今兮。摽有梅，顷筐塈之。求我庶士，迨其谓之。——先秦·佚名《摽有梅》
11  女曰鸡鸣，士曰昧旦。子兴视夜，明星有烂。将翱将翔，弋凫与雁。弋言加之，与子宜之。宜言饮酒，与子偕老。琴瑟在御，莫不静好。知子之来之，杂佩以赠之。知子之顺之，杂佩以问之。知子之好之，杂佩以报之。——先秦·佚名《女曰鸡鸣》
12  彼采葛兮，一日不见，如三月兮！彼采萧兮，一日不见，如三秋兮！彼采艾兮！一日不见，如三岁兮！——先秦·佚名《采葛》
13  终风且暴，顾我则笑，谑浪笑敖，中心是悼。终风且霾，惠然肯来，莫往莫来，悠悠我思。终风且曀，不日有曀，寤言不寐，愿言则嚏。曀曀其阴，虺虺其雷，寤言不寐，愿言则怀。——先秦·佚名《终风》
14  将仲子兮，无逾我里，无折我树杞。岂敢爱之？畏我父母。仲可怀也，父母之言亦可畏也。将仲子兮，无逾我墙，无折我树桑。岂敢爱之？畏我诸兄。仲可怀也，诸兄之言亦可畏也。将仲子兮，无逾我园，无折我树檀。岂敢爱之？畏人之多言。仲可怀也，人之多言亦可畏也。——先秦·佚名《将仲子》
15  子惠思我，褰裳涉溱。子不我思，岂无他人？狂童之狂也且！子惠思我，褰裳涉洧。子不我思，岂无他士？狂童之狂也且！——先秦·佚名《褰裳》
16  巴女骑牛唱竹枝，藕丝菱叶傍江时。不愁日暮还家错，记得芭蕉出槿篱。——唐代·于鹄《巴女谣》
17  溱与洧，方涣涣兮。士与女，方秉蕑兮。女曰观乎？士曰既且，且往观乎？洧之外，洵訏且乐。维士与女，伊其相谑，赠之以勺药。溱与洧，浏其清矣。士与女，殷其盈矣。女曰观乎？士曰既且，且往观乎？洧之外，洵訏且乐。维士与女，伊其将谑，赠之以勺药。——先秦·佚名《溱洧》
18  断竹，续竹；飞土，逐宍。——先秦·佚名《弹歌》
19  扬之水，不流束楚。终鲜兄弟，维予与女。无信人之言，人实诳女。扬之水，不流束薪。终鲜兄弟，维予二人。无信人之言，人实不信。——先秦·佚名《郑风·扬之水》
20  莫莫高山。深谷逶迤。晔晔紫芝。可以疗饥。唐虞世远。吾将何归。驷马高盖。其忧甚大。富贵之畏人兮。贫贱之肆志。——两汉·佚名《紫芝歌》
21  南风之薰兮，可以解吾民之愠兮。南风之时兮，可以阜吾民之财兮。——先秦·佚名《南风歌》
22  豆子山，打瓦鼓。扬平山，撒白雨。下白雨，取龙女。织得绢，二丈五。一半属罗江，一半属玄武。——隋代·佚名《绵州巴歌》
23  肃肃鸨羽，集于苞栩。王事靡盬，不能蓺稷黍。父母何怙？悠悠苍天，曷其有所？肃肃鸨翼，集于苞棘。王事靡盬，不能蓺黍稷。父母何食？悠悠苍天，曷其有极？肃肃鸨行，集于苞桑，王事靡盬，不能蓺稻梁。父母何尝？悠悠苍天，曷其有常？——先秦·佚名《鸨羽》
24  虽有智能。不如乘势。虽有鎡基。不如待时。——先秦·佚名《孟子引齐人言》
25  失我焉支山，令我妇女无颜色。失我祁连山，使我六畜不蕃息。——两汉·佚名《匈奴歌》
26  啼相忆，泪如漏刻水，昼夜流不息。——南北朝·佚名《华山畿·啼相忆》
27  东方欲明星烂烂，汝南晨鸡登坛唤。曲终漏尽严具陈，月没星稀天下旦。千门万户递鱼钥，宫中城上飞乌鹊。——未知·佚名《鸡鸣歌》
28  生儿不用识文字，斗鸡走马胜读书。贾家小儿年十三，富贵荣华代不如。能令金距期胜负，白罗绣衫随软舆。父死长安千里外，差夫持道挽丧车。——唐代·佚名《神鸡童谣》
29  立我臣民，莫匪尔极，不识不知，顺帝之则。——先秦·佚名《康衢谣》
1  野水参差落涨痕，疏林欹倒出霜根。扁舟一棹归何处？家在江南黄叶村。人间斤斧日创夷，谁见龙蛇百尺姿。不是溪山成独往，何人解作挂猿枝。——宋代·苏轼《书李世南所画秋景二首》
2  交流四水抱城斜，散作千溪遍万家。深处种菱浅种稻，不深不浅种荷花。——清代·阮元《吴兴杂诗》
3  月暗送湖风，相寻路不通。菱歌唱不彻，知在此塘中。——唐代·崔国辅《小长干曲》
1  南有嘉鱼，烝然罩罩。君子有酒，嘉宾式燕以乐。南有嘉鱼，烝然汕汕。君子有酒，嘉宾式燕以衎。南有樛木，甘瓠累之。君子有酒，嘉宾式燕绥之。翩翩者鵻，烝然来思。君子有酒，嘉宾式燕又思。——先秦·佚名《南有嘉鱼》
1  板桥人渡泉声，茅檐日午鸡鸣。莫嗔焙茶烟暗，却喜晒谷天晴。——唐代·顾况《过山农家》
2  落日清江里，荆歌艳楚腰。采莲从小惯，十五即乘潮。——唐代·刘方平《采莲曲》
3  晚日照空矶，采莲承晚晖。风起湖难渡，莲多采未稀。棹动芙蓉落，船移白鹭飞。荷丝傍绕腕，菱角远牵衣。——南北朝·萧纲《采莲曲》
4  交流四水抱城斜，散作千溪遍万家。深处种菱浅种稻，不深不浅种荷花。——清代·阮元《吴兴杂诗》
5  楚山不可极，归路但萧条。海色晴看雨，江声夜听潮。剑留南斗近，书寄北风遥。为报空潭橘，无媒寄洛桥。——唐代·祖咏《江南旅情》
6  江南佳丽地，金陵帝王州。逶迤带绿水，迢递起朱楼。飞甍夹驰道，垂杨荫御沟。凝笳翼高盖，叠鼓送华辀。献纳云台表，功名良可收。——南北朝·谢朓《入朝曲》
7  月暗送湖风，相寻路不通。菱歌唱不彻，知在此塘中。——唐代·崔国辅《小长干曲》
8  江中绿雾起凉波，天上叠巘红嵯峨。水风浦云生老竹，渚暝蒲帆如一幅。鲈鱼千头酒百斛，酒中倒卧南山绿。吴歈越吟未终曲，江上团团贴寒玉。——唐代·李贺《江南弄》
1  十二峰头秋草荒，冷烟寒月过瞿塘。青枫江上孤舟客，不听猿啼亦断肠。——明代·何景明《竹枝词》
1  江干远树浮，天末孤烟起。江天自如合，烟树还相似。沧流未可源，高帆去何已。——南北朝·范云《之零陵郡次新亭》
1  泉眼无声惜细流，树阴照水爱晴柔。小荷才露尖尖角，早有蜻蜓立上头。——宋代·杨万里《小池》
2  一雨池塘水面平，淡磨明镜照檐楹。东风忽起垂杨舞，更作荷心万点声。——宋代·刘攽《雨后池上》
3  野池水满连秋堤，菱花结实蒲叶齐。川口雨晴风复止，蜻蜓上下鱼东西。——唐代·王建《野池》
1  桂花香馅裹胡桃，江米如珠井水淘。见说马家滴粉好，试灯风里卖元宵。——清代·符曾《上元竹枝词》
1  走马西来欲到天，辞家见月两回圆。今夜不知何处宿，平沙万里绝人烟。——唐代·岑参《碛中作》
1  天宝元年四月从故御道上泰山四月上泰山，石平御道开。六龙过万壑，涧谷随萦回。马迹绕碧峰，于今满青苔。飞流洒绝巘，水急松声哀。北眺崿嶂奇，倾崖向东摧。洞门闭石扇，地底兴云雷。登高望蓬流，想象金银台。天门一长啸，万里清风来。玉女四五人，飘颻下九垓。含笑引素手，遗我流霞杯。稽首再拜之，自愧非仙才。旷然小宇宙，弃世何悠哉。清晓骑白鹿，直上天门山。山际逢羽人，方瞳好容颜。扪萝欲就语，却掩青云关。遗我鸟迹书，飘然落岩间。其字乃上古，读之了不闲。感此三叹息，从师方未还。平明登日观，举手开云关。精神四飞扬，如出天地间。黄河从西来，窈窕入远山。凭崖览八极，目尽长空闲。偶然值青童，绿发双云鬟。笑我晚学仙，蹉跎凋朱颜。踌躇忽不见，浩荡难追攀。清斋三千日，裂素写道经。吟诵有所得，众神卫我形。云行信长风，飒若羽翼生。攀崖上日观，伏槛窥东溟。海色动远山，天鸡已先鸣。银台出倒景，白浪翻长鲸。安得不死药，高飞向蓬瀛。日观东北倾，两崖夹双石。海水落眼前，天光遥空碧。千峰争攒聚，万壑绝凌历。缅彼鹤上仙，去无云中迹。长松入霄汉，远望不盈尺。山花异人间，五月雪中白。终当遇安期，于此炼玉液。朝饮王母池，瞑投天门关。独抱绿绮琴，夜行青山间。山明月露白，夜静松风歇。仙人游碧峰，处处笙歌发。寂静娱清辉，玉真连翠微。想象鸾凤舞，飘颻龙虎衣。扪天摘匏瓜，恍惚不忆归。举手弄清浅，误攀织女机。明晨坐相失，但见五云飞。——唐代·李白《游泰山六首》
1  九日天气清，登高无秋云。造化辟川岳，了然楚汉分。长风鼓横波，合沓蹙龙文。忆昔传游豫，楼船壮横汾。今兹讨鲸鲵，旌旆何缤纷。白羽落酒樽，洞庭罗三军。黄花不掇手，战鼓遥相闻。剑舞转颓阳，当时日停曛。酣歌激壮士，可以摧妖氛。握齱东篱下，渊明不足群。——唐代·李白《九日登巴陵置酒望洞庭水军》
1  鹦鹉来过吴江水，江上洲传鹦鹉名。鹦鹉西飞陇山去，芳洲之树何青青。烟开兰叶香风暖，岸夹桃花锦浪生。迁客此时徒极目，长洲孤月向谁明。——唐代·李白《鹦鹉洲》
1  二月巴陵日日风，春寒未了怯园公。海棠不惜胭脂色，独立蒙蒙细雨中。——宋代·陈与义《春寒》
1  秋风起函谷，劲气动河山。偃松千岭上，杂雨二陵间。低云愁广隰，落日惨重关。此时飘紫气，应验真人还。——唐代·徐惠《秋风函谷应诏》
1  清明时节雨纷纷，路上行人欲断魂。借问酒家何处有，牧童遥指杏花村。——唐代·杜牧《清明》
2  无花无酒过清明，兴味萧然似野僧。昨日邻家乞新火，晓窗分与读书灯。——宋代·王禹偁《清明》
3  佳节清明桃李笑，野田荒冢只生愁。雷惊天地龙蛇蛰，雨足郊原草木柔。人乞祭余骄妾妇，士甘焚死不公侯。贤愚千载知谁是，满眼蓬蒿共一丘。——宋代·黄庭坚《清明》
4  帝里重清明，人心自愁思。车声上路合，柳色东城翠。花落草齐生，莺飞蝶双戏。空堂坐相忆，酌茗聊代醉。——唐代·孟浩然《清明即事》
5  好风胧月清明夜，碧砌红轩刺史家。 独绕回廊行复歇，遥听弦管暗看花。——唐代·白居易《清明夜》
6  芳原绿野恣行事，春入遥山碧四围。兴逐乱红穿柳巷，困临流水坐苔矶。莫辞盏酒十分劝，只恐风花一片飞。况是清明好天气，不妨游衍莫忘归。——宋代·程颢《郊行即事》
7  朝来新火起新烟，湖色春光净客船。绣羽衔花他自得，红颜骑竹我无缘。胡童结束还难有，楚女腰肢亦可怜。不见定王城旧处，长怀贾傅井依然。虚沾焦举为寒食，实藉严君卖卜钱。钟鼎山林各天性，浊醪粗饭任吾年。此身飘泊苦西东，右臂偏枯半耳聋。寂寂系舟双下泪，悠悠伏枕左书空。十年蹴踘将雏远，万里秋千习俗同。旅雁上云归紫塞，家人钻火用青枫。秦城楼阁烟花里，汉主山河锦绣中。春去春来洞庭阔，白苹愁杀白头翁。——唐代·杜甫《清明二首》
8  南北山头多墓田，清明祭扫各纷然。纸灰飞作白蝴蝶，泪血染成红杜鹃。日落狐狸眠冢上，夜归儿女笑灯前。人生有酒须当醉，一滴何曾到九泉。——宋代·高翥《清明日对酒》
9  蚤是伤春梦雨天，可堪芳草更芊芊。内官初赐清明火，上相闲分白打钱。紫陌乱嘶红叱拨，绿杨高映画秋千。游人记得承平事，暗喜风光似昔年。——唐代·韦庄《长安清明》
10  清娥画扇中，春树郁金红。出犯繁花露，归穿弱柳风。 马骄偏避幰，鸡骇乍开笼。柘弹何人发，黄鹂隔故宫。——唐代·温庭筠《清明日》
11  梨花风起正清明，游子寻春半出城。日暮笙歌收拾去，万株杨柳属流莺。——宋代·吴惟信《苏堤清明即事》
12  满衣血泪与尘埃，乱后还乡亦可哀。风雨梨花寒食过，几家坟上子孙来？——明代·高启《送陈秀才还沙上省墓》
13  耕夫召募爱楼船，春草青青万项田；试上吴门窥郡郭，清明几处有新烟。——唐代·张继《闾门即事》
14  问西楼禁烟何处好？绿野晴天道。马穿杨柳嘶，人倚秋千笑，探莺花总教春醉倒。——明代·王磐《清江引·清明日出游》
15  今日清明节，园林胜事偏。晴风吹柳絮，新火起厨烟。 杜草开三径，文章忆二贤。几时能命驾，对酒落花前。——唐代·贾岛《清明日园林寄友人》
16  洒洒沾巾雨，披披侧帽风。花燃山色里，柳卧水声中。石马立当道，纸鸢鸣半空。墦间人散後，乌鸟正西东。——宋代·范成大《清明日狸渡道中》
17  朝作轻寒暮作阴，愁中不觉已春深。落花有泪因风雨，啼鸟无情自古今。故国江山徒梦寐，中华人物又销沉。龙蛇四海归无所，寒食年年怆客心。——清代·屈大均《壬戌清明作》
18  一郡官闲唯副使，一年冷节是清明。春来春去何时尽，闲恨闲愁触处生。漆燕黄鹂夸舌健，柳花榆荚斗身轻。脱衣换得商山酒，笑把离骚独自倾。——宋代·王禹偁《清明日独酌》
19  新烟着柳禁垣斜，杏酪分香俗共夸。白下有山皆绕郭，清明无客不思家。卞侯墓下迷芳草，卢女门前映落花。喜得故人同待诏，拟沽春酒醉京华。——元代·高启《清明呈馆中诸公》
20  山色入层城，钟声临复岫。乘闲息边事，探异怜春候。 曲阁下重阶，回廊遥对霤。石间花遍落，草上云时覆。 钻火见樵人，饮泉逢野兽。道情亲法侣，时望登朝右。 执宪纠奸邪，刊书正讹谬。茂才当时选，公子生人秀。 赠答继篇章，欢娱重朋旧。垂帘独衰疾，击缶酬金奏。——唐代·崔元翰《清明节郭侍御偶与李侍御、孔校书、王秀才游开化寺卧病不得同游赋得十韵兼呈马十八》
1  江上往来人，但爱鲈鱼美。君看一叶舟，出没风波里。——宋代·范仲淹《江上渔者》
2  一蓑一笠一扁舟，一丈丝纶一寸钩。一曲高歌一樽酒，一人独钓一江秋。——清代·王士祯《题秋江独钓图》
3  卖得鲜鱼二百钱，籴粮炊饭放归船。拔来湿苇烧难着，晒在垂杨古岸边。——清代·郑燮《渔家·卖得鲜鱼二百钱》
1  岭外音书断，经冬复历春。近乡情更怯，不敢问来人。——唐代·宋之问《渡汉江》
2  澹然空水对斜晖，曲岛苍茫接翠微。波上马嘶看棹去，柳边人歇待船归。数丛沙草群鸥散，万顷江田一鹭飞。谁解乘舟寻范蠡，五湖烟水独忘机。——唐代·温庭筠《利州南渡》
3  潮落江平未有风，扁舟共济与君同。时时引领望天末，何处青山是越中。——唐代·孟浩然《渡浙江问舟中人》
1  路出大梁城，关河开晓晴。日翻龙窟动，风扫雁沙平。倚剑嗟身事，张帆快旅情。茫茫不知处，空外棹歌声。——明代·谢榛《渡黄河》
2  河流迅且浊，汤汤不可陵。桧楫难为榜，松舟才自胜。空庭偃旧木，荒畴余故塍。不睹行人迹，但见狐兔兴。寄言河上老，此水何当澄？——南北朝·范云《渡黄河》
1  北风凋白草，胡马日骎骎。夜后戍楼月，秋来边将心。铁衣霜露重，战马岁年深。自有卢龙塞，烟尘飞至今。——唐代·戎昱《塞下曲·其六》
1  尘中见月心亦闲，况是清秋仙府间。凝光悠悠寒露坠，此时立在最高山。碧虚无云风不起，山上长松山下水。群动悠然一顾中，天高地平千万里。少君引我升玉坛，礼空遥请真仙官。云拼欲下星斗动，天乐一声肌骨寒。金霞昕昕渐东上，轮欹影促犹频望。绝景良时难再并，他年此日应惆怅。——唐代·刘禹锡《八月十五夜桃源玩月》
2  西上莲花山，迢迢见明星。素手把芙蓉，虚步蹑太清。霓裳曳广带，飘拂升天行。邀我登云台，高揖卫叔卿。恍恍与之去，驾鸿凌紫冥。俯视洛阳川，茫茫走胡兵。流血涂野草，豺狼尽冠缨。——唐代·李白《古风·其十九》
3  今我不乐思岳阳，身欲奋飞病在床。美人娟娟隔秋水，濯足洞庭望八荒。鸿飞冥冥日月白，青枫叶赤天雨霜。玉京群帝集北斗，或骑麒麟翳凤凰。芙蓉旌旗烟雾落，影动倒景摇潇湘。星宫之君醉琼浆，羽人稀少不在旁。似闻昨者赤松子，恐是汉代韩张良。昔随刘氏定长安，帷幄未改神惨伤。国家成败吾岂敢，色难腥腐餐枫香。周南留滞古所惜，南极老人应寿昌。美人胡为隔秋水，焉得置之贡玉堂。——唐代·杜甫《寄韩谏议》
4  仙人揽六箸，对博太山隅。湘娥拊琴瑟，秦女吹笙竽。玉樽盈桂酒，河伯献神鱼。四海一何局，九州安所如。韩终与王乔，要我于天衢。万里不足步，轻举凌太虚。飞腾逾景云，高风吹我躯。回驾观紫微，与帝合灵符。阊阖正嵯峨，双阙万丈余。玉树扶道生，白虎夹门枢。驱风游四海，东过王母庐。俯观五岳间，人生如寄居。潜光养羽翼，进趣且徐徐。不见昔轩辕，升龙出鼎湖。徘徊九天下，与尔长相须。——魏晋·曹植《仙人篇》
1  蝉鸣空桑林，八月萧关道。出塞入塞寒，处处黄芦草。从来幽并客，皆共沙尘老。莫学游侠儿，矜夸紫骝好。——唐代·王昌龄《塞上曲·其一》
2  翩翩四公子，浊世称贤明。龙虎方交争，七国并抗衡。食客三千余，门下多豪英。游说朝夕至，辩士自纵横。孟尝东出关，济身由鸡鸣。信陵西反魏，秦人不窥兵。赵胜南诅楚，乃与毛遂行。黄歇北适秦，太子还入荆。美哉游侠士，何以尚四卿。我则异于是，好古师老、彭。——魏晋·张华《游侠篇》
3  大雪满天地，胡为仗剑游？欲谈心里事，同上酒家楼。——清代·郑板桥《题游侠图》
4  邯郸城南游侠子，自矜生长邯郸里：千场纵博家仍富，几度报仇身不死。宅中歌笑日纷纷，门外车马常如云。未知肝胆向谁是，令人却忆平原君！君不见即今交态薄，黄金用尽还疏索。以兹感叹辞旧游，更于时事无所求。且与少年饮美酒，往来射猎西山头。——唐代·高适《邯郸少年行》
1  峨眉山月半轮秋，影入平羌江水流。 夜发清溪向三峡，思君不见下渝州。——唐代·李白《峨眉山月歌》
2  秋浦长似秋，萧条使人愁。客愁不可度，行上东大楼。正西望长安，下见江水流。寄言向江水，汝意忆侬不。遥传一掬泪，为我达扬州。秋浦猿夜愁，黄山堪白头。清溪非陇水，翻作断肠流。欲去不得去，薄游成久游。何年是归日，雨泪下孤舟。秋浦锦驼鸟，人间天上稀。山鸡羞渌水，不敢照毛衣。两鬓入秋浦，一朝飒已衰。猿声催白发，长短尽成丝。秋浦多白猿，超腾若飞雪。牵引条上儿，饮弄水中月。愁作秋浦客，强看秋浦花。山川如剡县，风日似长沙。醉上山公马，寒歌宁戚牛。空吟白石烂，泪满黑貂裘。秋浦千重岭，水车岭最奇。天倾欲堕石，水拂寄生枝。江祖一片石，青天扫画屏。题诗留万古，绿字锦苔生。千千石楠树，万万女贞林。山山白鹭满，涧涧白猿吟。君莫向秋浦，猿声碎客心。逻人横鸟道，江祖出鱼梁。水急客舟疾，山花拂面香。水如一匹练，此地即平天。耐可乘明月，看花上酒船。渌水净素月，月明白鹭飞。郎听采菱女，一道夜歌归。炉火照天地，红星乱紫烟。赧郎明月夜，歌曲动寒川。白发三千丈，缘愁似个长。不知明镜里，何处得秋霜。秋浦田舍翁，采鱼水中宿。妻子张白鹇，结罝映深竹。桃波一步地，了了语声闻。黯与山僧别，低头礼白云。——唐代·李白《秋浦歌十七首》
3  百亩庭中半是苔，桃花净尽菜花开。种桃道士归何处，前度刘郎今又来。——唐代·刘禹锡《再游玄都观》
4  参横斗转欲三更，苦雨终风也解晴。云散月明谁点缀？天容海色本澄清。空余鲁叟乘桴意，粗识轩辕奏乐声。九死南荒吾不恨，兹游奇绝冠平生。——宋代·苏轼《六月二十日夜渡海》
5  春山多胜事，赏玩夜忘归。掬水月在手，弄花香满衣。兴来无远近，欲去惜芳菲。南望鸣钟处，楼台深翠微。——唐代·于良史《春山夜月》
6  仙台初见五城楼，风物凄凄宿雨收。山色遥连秦树晚，砧声近报汉宫秋。疏松影落空坛静，细草香闲小洞幽。何用别寻方外去，人间亦自有丹丘。——唐代·韩翃《同题仙游观》
7  山色入层城，钟声临复岫。乘闲息边事，探异怜春候。 曲阁下重阶，回廊遥对霤。石间花遍落，草上云时覆。 钻火见樵人，饮泉逢野兽。道情亲法侣，时望登朝右。 执宪纠奸邪，刊书正讹谬。茂才当时选，公子生人秀。 赠答继篇章，欢娱重朋旧。垂帘独衰疾，击缶酬金奏。——唐代·崔元翰《清明节郭侍御偶与李侍御、孔校书、王秀才游开化寺卧病不得同游赋得十韵兼呈马十八》
8  湘江曾闻有浯溪，片帆今挂湘东西。上摩石崖与天齐，江头落日云凄凄。山昏雨暗哀猿啸，步入烟萝转深峭。元颜千古迹不朽，星斗蛟龙两奇妙。中兴当时颂大唐，大唐家国天为昌。妖环忽见诚非祥，土花失色急寿王。明皇父子紊大纲，从此晏朝耽色荒。天下黎庶暗罹殃，击损梧桐按霓裳。谁知鼙鼓动渔阳？肃宗灵武何仓皇？回来张后年初芳，前杨后李真匪良。养以天下理所常，胡为南内成凄凉。三千宫女为谁妆？空遗两鬓愁秋霜。千载父子堪悲伤，修身齐家肇明皇。后来历历事愈彰，源流有自咎谁当。岂惟当时留锦囊，至今人说马嵬坡下尘土香。——宋代·杨万里《浯溪摩崖怀古》
1  应怜屐齿印苍苔，小扣柴扉久不开。春色满园关不住，一枝红杏出墙来。——宋代·叶绍翁《游园不值》
2  乳鸭池塘水浅深，熟梅天气半阴晴。东园载酒西园醉，摘尽枇杷一树金。——宋代·戴复古《初夏游张园》
1  爱子心无尽，归家喜及辰。寒衣针线密，家信墨痕新。见面怜清瘦，呼儿问苦辛。低徊愧人子，不敢叹风尘。——清代·蒋士铨《岁暮到家/》
2  灿灿萱草花，罗生北堂下。南风吹其心，摇摇为谁吐？慈母倚门情，游子行路苦。甘旨日以疏，音问日以阻。举头望云林，愧听慧鸟语。——元代·王冕《墨萱图·其一》
3  君不见孤雁关外发，酸嘶度扬越。空城客子心肠断，幽闺思妇气欲绝。凝霜夜下拂罗衣，浮云中断开明月。夜夜遥遥徒相思，年年望望情不歇。寄我匣中青铜镜，倩人为君除白发。行路难，行路难，夜闻南城汉使度，使我流泪忆长安！——南北朝·释宝月《行路难》
4  漫漫秋夜长，烈烈北风凉。展转不能寐，披衣起彷徨。彷徨忽已久，白露沾我裳。俯视清水波，仰看明月光。天汉回西流，三五正纵横。草虫鸣何悲，孤雁独南翔。郁郁多悲思，绵绵思故乡。愿飞安得翼，欲济河无梁。向风长叹息，断绝我中肠。西北有浮云，亭亭如车盖。惜我时不遇，适与飘风会。吹我东南行，行行至吴会。吴会非吾乡，安能久留滞。弃置勿复陈，客子常畏人。——魏晋·曹丕《杂诗二首》
5  芳树千株发，摇荡三阳时。气软来风易，枝繁度鸟迟。春至花如锦，夏近叶成帷。欲寄边城客，路远谁能持。——南北朝·李爽《芳树》
6  湘江斑竹枝，锦翅鹧鸪飞。处处湘云合，郎从何处归？——唐代·李益《鹧鸪词》
1  边城儿，生年不读一字书，但知游猎夸轻趫。胡马秋肥宜白草，骑来蹑影何矜骄。金鞭拂雪挥鸣鞘，半酣呼鹰出远郊。弓弯满月不虚发，双鸧迸落连飞髇。海边观者皆辟易，猛气英风振沙碛。儒生不及游侠人，白首下帷复何益！——唐代·李白《行行游且猎篇》
1  袨服华妆着处逢，六街灯火闹儿童。长衫我亦何为者，也在游人笑语中。——金朝·元好问《京都元夕》
1  长干吴儿女，眉目艳新月。屐上足如霜，不著鸦头袜。吴儿多白皙，好为荡舟剧。卖眼掷春心，折花调行客。耶溪采莲女，见客棹歌回。笑入荷花去，佯羞不出来。东阳素足女，会稽素舸郎。相看月未堕，白地断肝肠。镜湖水如月，耶溪女似雪。新妆荡新波，光景两奇绝。——唐代·李白《越女词五首》
2  晋室昔横溃，永嘉遂南奔。沙尘何茫茫，龙虎斗朝昏。胡马风汉草，天骄蹙中原。哲匠感颓运，云鹏忽飞翻。组练照楚国，旌旗连海门。西秦百万众，戈甲如云屯。投鞭可填江，一扫不足论。皇运有返正，丑虏无遗魂。谈笑遏横流，苍生望斯存。冶城访古迹，犹有谢安墩。凭览周地险，高标绝人喧。想像东山姿，缅怀右军言。梧桐识嘉树，蕙草留芳根。白鹭映春洲，青龙见朝暾。地古云物在，台倾禾黍繁。我来酌清波，于此树名园。功成拂衣去，归入武陵源。——唐代·李白《登金陵冶城西北谢安墩》
3  披襟乘石磴，列籍俯春泉。兰气熏山酌，松声韵野弦。影飘垂叶外，香度落花前。兴洽林塘晚，重岩起夕烟。——唐代·李峤《人日侍宴大明宫恩赐彩缕人胜应制》
1  好是春风湖上亭，柳条藤蔓系离情。黄莺久住浑相识，欲别频啼四五声。——唐代·戎昱《移家别湖上亭》
2  湖上微风入槛凉，翻翻菱荇满回塘。野船著岸偎春草，水鸟带波飞夕阳。芦叶有声疑雾雨，浪花无际似潇湘。飘然篷艇东归客，尽日相看忆楚乡。——唐代·温庭筠《南湖》
3  穆湖莲叶小于钱，卧柳虽多不碍船。两岸新苗才过雨，夕阳沟水响溪田。屋上鸠鸣谷雨开，横塘游女荡船回。桃花落后蚕齐浴，竹笋抽时燕便来。——清代·朱彝尊《鸳鸯湖棹歌·一百首选二》
4  鸳鸯湖畔草粘天，二月春深好放船。柳叶乱飘千尺雨，桃花斜带一溪烟。烟雨迷离不知处，旧堤却认门前树。树上流莺三两声，十年此地扁舟住。主人爱客锦筵开，水闻风吹笑语来。画鼓队催桃叶伎，玉箫声出柘枝台。轻靴窄袖娇妆束，脆管繁弦竞追逐。云鬟子弟按霓裳，雪面参军舞鸜鹆。酒尽移船曲榭西，满湖灯火醉人归。朝来别奏新翻曲，更出红妆向柳堤。欢乐朝朝兼暮暮，七贵三公何足数！十幅蒲帆几尺风，吹君直上长安路。长安富贵玉骢骄，侍女薰香护早朝。分付南湖旧花柳，好留烟月伴归桡。那知转眼浮生梦，萧萧日影悲风动。中散弹琴竞未终，山公启事成何用！东市朝衣一旦休，北邙抔土亦难留。白杨尚作他人树，红粉知非旧日楼。烽火名园窜狐兔，画图偷窥老兵怒。宁使当时没县官，不堪朝市都非故！我来倚棹向湖边，烟雨台空倍惘然。芳草乍疑歌扇绿，落英错认舞衣鲜。人生苦乐皆陈迹，年去年来堪痛惜。闻笛休嗟石季伦，衔杯且效陶彭泽。君不见白浪掀天一叶危，收竿还怕转船迟。世人无限风波苦，输与江湖钓叟知。——清代·吴伟业《鸳湖曲》
5  初谓鹊山近，宁知湖水遥？此行殊访戴，自可缓归桡。湖阔数千里，湖光摇碧山。湖西正有月，独送李膺还。水入北湖去，舟从南浦回。遥看鹊山转，却似送人来。——唐代·李白《陪从祖济南太守泛鹊山湖三首》
1  水宿烟雨寒，洞庭霜落微。月明移舟去，夜静魂梦归。暗觉海风度，萧萧闻雁飞。——唐代·王昌龄《太湖秋夕》
1  日照香炉生紫烟，遥看瀑布挂前川。飞流直下三千尺，疑是银河落九天。——唐代·李白《望庐山瀑布》
2  万丈红泉落，迢迢半紫氛。奔流下杂树，洒落出重云。日照虹霓似，天清风雨闻。灵山多秀色，空水共氤氲。——唐代·张九龄《湖口望庐山瀑布泉》
3  千岩万壑不辞劳，远看方知出身高。——黄檗 溪涧岂能留得住，终归大海作波涛。——李忱——唐代·李忱《瀑布联句》
4  豆子山，打瓦鼓。扬平山，撒白雨。下白雨，取龙女。织得绢，二丈五。一半属罗江，一半属玄武。——隋代·佚名《绵州巴歌》
5  虚空落泉千仞直，雷奔入江不暂息。今古长如白练飞，一条界破青山色。——唐代·徐凝《庐山瀑布》
6  穿天透地不辞劳，到底方知出处高。溪涧焉能留得住，终须大海作波涛。——清代·冯云山《咏瀑布》
1  经年尘土满征衣，特特寻芳上翠微。好水好山看不足，马蹄催趁月明归。——宋代·岳飞《池州翠微亭》
2  家临九江水，来去九江侧。同是长干人，生小不相识。——唐代·崔颢《长干行·家临九江水》
3  东风知我欲山行，吹断檐间积雨声。岭上晴云披絮帽，树头初日挂铜钲。野桃含笑竹篱短，溪柳自摇沙水清。西崦人家应最乐，煮芹烧笋饷春耕。身世悠悠我此行，溪边委辔听溪声。散材畏见搜林斧，疲马思闻卷旆钲。细雨足时茶户喜，乱山深处长官清。人间岐路知多少，试向桑田问耦耕。——宋代·苏轼《新城道中二首》
4  落日放船好，轻风生浪迟。竹深留客处，荷净纳凉时。公子调冰水，佳人雪藕丝。片云头上黑，应是雨催诗。雨来沾席上，风急打船头。越女红裙湿，燕姬翠黛愁。缆侵堤柳系，幔宛浪花浮。归路翻萧飒，陂塘五月秋。——唐代·杜甫《陪诸贵公子丈八沟携妓纳凉晚际遇雨二首》
1  咫尺春三月， 寻常百姓家。为迎新燕入， 不下旧帘遮。翅湿沾微雨， 泥香带落花。巢成雏长大， 相伴过年华。——宋代·葛天民《迎燕》
2  熟知茅斋绝低小，江上燕子故来频。衔泥点污琴书内，更接飞虫打着人。——唐代·杜甫《绝句漫兴九首·其三》
1  国破山河在，城春草木深。感时花溅泪，恨别鸟惊心。烽火连三月，家书抵万金。白头搔更短，浑欲不胜簪。——唐代·杜甫《春望》
2  辛苦遭逢起一经，干戈寥落四周星。山河破碎风飘絮，身世浮沉雨打萍。惶恐滩头说惶恐，零丁洋里叹零丁。人生自古谁无死？留取丹心照汗青。——宋代·文天祥《过零丁洋》
3  浩荡离愁白日斜，吟鞭东指即天涯。落红不是无情物，化作春泥更护花。——清代·龚自珍《己亥杂诗·其五》
4  死去元知万事空，但悲不见九州同。王师北定中原日，家祭无忘告乃翁。——宋代·陆游《示儿》
5  千锤万凿出深山，烈火焚烧若等闲。粉骨碎身全不怕，要留清白在人间。&一作：千锤万击出深山》
6  帝高阳之苗裔兮，朕皇考曰伯庸。摄提贞于孟陬兮，惟庚寅吾以降。皇览揆余初度兮，肇锡余以嘉名：名余曰正则兮，字余曰灵均。纷吾既有此内美兮，又重之以修能。扈江离与辟芷兮，纫秋兰以为佩。汩余若将不及兮，恐年岁之不吾与。朝搴阰之木兰兮，夕揽洲之宿莽。日月忽其不淹兮，春与秋其代序。惟草木之零落兮，恐美人之迟暮。不抚壮而弃秽兮，何不改乎此度?乘骐骥以驰骋兮，来吾道夫先路！昔三后之纯粹兮，固众芳之所在。杂申椒与菌桂兮，岂惟纫夫蕙茝！彼尧、舜之耿介兮，既遵道而得路。何桀纣之猖披兮，夫惟捷径以窘步。惟夫党人之偷乐兮，路幽昧以险隘。岂余身之殚殃兮，恐皇舆之败绩！忽奔走以先后兮，及前王之踵武。荃不查余之中情兮，反信谗而齌怒。余固知謇謇之为患兮，忍而不能舍也。指九天以为正兮，夫惟灵修之故也。曰黄昏以为期兮，羌中道而改路！初既与余成言兮，后悔遁而有他。余既不难夫离别兮，伤灵修之数化。余既滋兰之九畹兮，又树蕙之百亩。畦留夷与揭车兮，杂杜衡与芳芷。冀枝叶之峻茂兮，愿俟时乎吾将刈。虽萎绝其亦何伤兮，哀众芳之芜秽。众皆竞进以贪婪兮，凭不厌乎求索。羌内恕己以量人兮，各兴心而嫉妒。忽驰骛以追逐兮，非余心之所急。老冉冉其将至兮，恐修名之不立。朝饮木兰之坠露兮，夕餐秋菊之落英。苟余情其信姱以练要兮，长顑颔亦何伤。掔木根以结茝兮，贯薜荔之落蕊。矫菌桂以纫蕙兮，索胡绳之纚纚。謇吾法夫前修兮，非世俗之所服。虽不周于今之人兮，愿依彭咸之遗则。长太息以掩涕兮，哀民生之多艰。余虽好修姱以鞿羁兮，謇朝谇而夕替。既替余以蕙纕兮，又申之以揽茝。亦余心之所善兮，虽九死其犹未悔。怨灵修之浩荡兮，终不察夫民心。众女嫉余之蛾眉兮，谣诼谓余以善淫。固时俗之工巧兮，偭规矩而改错。背绳墨以追曲兮，竞周容以为度。忳郁邑余侘傺兮，吾独穷困乎此时也。宁溘死以流亡兮，余不忍为此态也。鸷鸟之不群兮，自前世而固然。何方圜之能周兮，夫孰异道而相安？屈心而抑志兮，忍尤而攘诟。伏清白以死直兮，固前圣之所厚。悔相道之不察兮，延伫乎吾将反。回朕车以复路兮，及行迷之未远。步余马于兰皋兮，驰椒丘且焉止息。进不入以离尤兮，退将复修吾初服。制芰荷以为衣兮，集芙蓉以为裳。不吾知其亦已兮，苟余情其信芳。高余冠之岌岌兮，长余佩之陆离。芳与泽其杂糅兮，唯昭质其犹未亏。忽反顾以游目兮，将往观乎四荒。佩缤纷其繁饰兮，芳菲菲其弥章。民生各有所乐兮，余独好修以为常。虽体解吾犹未变兮，岂余心之可惩。女嬃之婵媛兮，申申其詈予，曰：「鲧婞直以亡身兮，终然夭乎羽之野。汝何博謇而好修兮，纷独有此姱节？薋菉葹以盈室兮，判独离而不服。」众不可户说兮，孰云察余之中情？世并举而好朋兮，夫何茕独而不予听？依前圣以节中兮，喟凭心而历兹。济沅、湘以南征兮，就重华而敶词：启《九辩》与《九歌》兮，夏康娱以自纵。不顾难以图后兮，五子用失乎家衖。羿淫游以佚畋兮，又好射夫封狐。固乱流其鲜终兮，浞又贪夫厥家。浇身被服强圉兮，纵欲而不忍。日康娱而自忘兮，厥首用夫颠陨。夏桀之常违兮，乃遂焉而逢殃。后辛之菹醢兮，殷宗用而不长。汤、禹俨而祗敬兮，周论道而莫差。举贤才而授能兮，循绳墨而不颇。皇天无私阿兮，览民德焉错辅。夫维圣哲以茂行兮，苟得用此下土。瞻前而顾后兮，相观民之计极。夫孰非义而可用兮？孰非善而可服？阽余身而危死兮，览余初其犹未悔。不量凿而正枘兮，固前修以菹醢。曾歔欷余郁邑兮，哀朕时之不当。揽茹蕙以掩涕兮，沾余襟之浪浪。跪敷衽以陈辞兮，耿吾既得此中正。驷玉虬以桀鹥兮，溘埃风余上征。朝发轫于苍梧兮，夕余至乎县圃。欲少留此灵琐兮，日忽忽其将暮。吾令羲和弭节兮，望崦嵫而勿迫。路漫漫其修远兮，吾将上下而求索。饮余马于咸池兮，总余辔乎扶桑。折若木以拂日兮，聊逍遥以相羊。前望舒使先驱兮，后飞廉使奔属。鸾皇为余先戒兮，雷师告余以未具。吾令凤鸟飞腾兮，继之以日夜。飘风屯其相离兮，帅云霓而来御。纷总总其离合兮，斑陆离其上下。吾令帝阍开关兮，倚阊阖而望予。时暧暧其将罢兮，结幽兰而延伫。世溷浊而不分兮，好蔽美而嫉妒。朝吾将济于白水兮，登阆风而绁马。忽反顾以流涕兮，哀高丘之无女。溘吾游此春宫兮，折琼枝以继佩。及荣华之未落兮，相下女之可诒。吾令丰隆乘云兮，求宓妃之所在。解佩纕以结言兮，吾令謇修以为理。纷总总其离合兮，忽纬繣其难迁。夕归次于穷石兮，朝濯发乎洧盘。保厥美以骄傲兮，日康娱以淫游。虽信美而无礼兮，来违弃而改求。览相观于四极兮，周流乎天余乃下。望瑶台之偃蹇兮，见有娀之佚女。吾令鸩为媒兮，鸩告余以不好。雄鸠之鸣逝兮，余犹恶其佻巧。心犹豫而狐疑兮，欲自适而不可。凤皇既受诒兮，恐高辛之先我。欲远集而无所止兮，聊浮游以逍遥。及少康之未家兮，留有虞之二姚。理弱而媒拙兮，恐导言之不固。世溷浊而嫉贤兮，好蔽美而称恶。闺中既以邃远兮，哲王又不寤。怀朕情而不发兮，余焉能忍而与此终古？索琼茅以筳篿兮，命灵氛为余占之。曰：「两美其必合兮，孰信修而慕之？思九州之博大兮，岂惟是其有女？」曰：「勉远逝而无狐疑兮，孰求美而释女？何所独无芳草兮，尔何怀乎故宇？」世幽昧以昡曜兮，孰云察余之善恶？民好恶其不同兮，惟此党人其独异！户服艾以盈要兮，谓幽兰其不可佩。览察草木其犹未得兮，岂珵美之能当？苏粪壤以充祎兮，谓申椒其不芳。欲从灵氛之吉占兮，心犹豫而狐疑。巫咸将夕降兮，怀椒糈而要之。百神翳其备降兮，九疑缤其并迎。皇剡剡其扬灵兮，告余以吉故。曰：「勉升降以上下兮，求矩矱之所同。汤、禹俨而求合兮，挚、咎繇而能调。苟中情其好修兮，又何必用夫行媒？说操筑于傅岩兮，武丁用而不疑。吕望之鼓刀兮，遭周文而得举。宁戚之讴歌兮，齐桓闻以该辅。及年岁之未晏兮，时亦犹其未央。恐鹈鴃之先鸣兮，使夫百草为之不芳。」何琼佩之偃蹇兮，众薆然而蔽之。惟此党人之不谅兮，恐嫉妒而折之。时缤纷其变易兮，又何可以淹留？兰芷变而不芳兮，荃蕙化而为茅。何昔日之芳草兮，今直为此萧艾也？岂其有他故兮，莫好修之害也！余以兰为可恃兮，羌无实而容长。委厥美以从俗兮，苟得列乎众芳。椒专佞以慢慆兮，樧又欲充夫佩帏。既干进而务入兮，又何芳之能祗？固时俗之流从兮，又孰能无变化？览椒兰其若兹兮，又况揭车与江离？惟兹佩之可贵兮，委厥美而历兹。芳菲菲而难亏兮，芬至今犹未沬。和调度以自娱兮，聊浮游而求女。及余饰之方壮兮，周流观乎上下。灵氛既告余以吉占兮，历吉日乎吾将行。折琼枝以为羞兮，精琼爢以为粻。为余驾飞龙兮，杂瑶象以为车。何离心之可同兮？吾将远逝以自疏。邅吾道夫昆仑兮，路修远以周流。扬云霓之晻蔼兮，鸣玉鸾之啾啾。朝发轫于天津兮，夕余至乎西极。凤皇翼其承旗兮，高翱翔之翼翼。忽吾行此流沙兮，遵赤水而容与。麾蛟龙使梁津兮，诏西皇使涉予。路修远以多艰兮，腾众车使径待。路不周以左转兮，指西海以为期。屯余车其千乘兮，齐玉轪而并驰。驾八龙之婉婉兮，载云旗之委蛇。抑志而弭节兮，神高驰之邈邈。奏《九歌》而舞《韶》兮，聊假日以媮乐。陟升皇之赫戏兮，忽临睨夫旧乡。仆夫悲余马怀兮，蜷局顾而不行。乱曰：已矣哉！国无人莫我知兮，又何怀乎故都！既莫足与为美政兮，吾将从彭咸之所居！——先秦·屈原《离骚》
7  秦时明月汉时关，万里长征人未还。但使龙城飞将在，不教胡马度阴山。——唐代·王昌龄《出塞二首·其一》
8  生当作人杰，死亦为鬼雄。至今思项羽，不肯过江东。——宋代·李清照《夏日绝句》
9  风卷江湖雨暗村，四山声作海涛翻。溪柴火软蛮毡暖，我与狸奴不出门。僵卧孤村不自哀，尚思为国戍轮台。夜阑卧听风吹雨，铁马冰河入梦来。——宋代·陆游《十一月四日风雨大作二首》
10  烟笼寒水月笼沙，夜泊秦淮近酒家。商女不知亡国恨，隔江犹唱《后庭花》。——唐代·杜牧《泊秦淮》
11  迢迢天汉西南落，喔喔邻鸡一再鸣。壮志病来消欲尽，出门搔首怆平生。三万里河东入海，五千仞岳上摩天。遗民泪尽胡尘里，南望王师又一年。——宋代·陆游《秋夜将晓出篱门迎凉有感二首》
12  风萧萧兮易水寒，壮士一去兮不复还。&复还 一作：复反&探虎穴兮入蛟宫，仰天呼气兮成白虹。&此句疑为后人补作&——先秦·佚名《荆轲歌》
13  余囚北庭，坐一土室。室广八尺，深可四寻。单扉低小，白间短窄，污下而幽暗。当此夏日，诸气萃然：雨潦四集，浮动床几，时则为水气；涂泥半朝，蒸沤历澜，时则为土气；乍晴暴热，风道四塞，时则为日气；檐阴薪爨，助长炎虐，时则为火气；仓腐寄顿，陈陈逼人，时则为米气；骈肩杂遝，腥臊汗垢，时则为人气；或圊溷、或毁尸、或腐鼠，恶气杂出，时则为秽气。叠是数气，当之者鲜不为厉。而予以孱弱，俯仰其间，於兹二年矣，幸而无恙，是殆有养致然尔。然亦安知所养何哉？孟子曰：「吾善养吾浩然之气。」彼气有七，吾气有一，以一敌七，吾何患焉！况浩然者，乃天地之正气也，作正气歌一首。天地有正气，杂然赋流形。下则为河岳，上则为日星。于人曰浩然，沛乎塞苍冥。皇路当清夷，含和吐明庭。时穷节乃见，一一垂丹青。在齐太史简，在晋董狐笔。在秦张良椎，在汉苏武节。为严将军头，为嵇侍中血。为张睢阳齿，为颜常山舌。或为辽东帽，清操厉冰雪。或为出师表，鬼神泣壮烈。或为渡江楫，慷慨吞胡羯。或为击贼笏，逆竖头破裂。是气所磅礴，凛烈万古存。当其贯日月，生死安足论。地维赖以立，天柱赖以尊。三纲实系命，道义为之根。嗟予遘阳九，隶也实不力。楚囚缨其冠，传车送穷北。鼎镬甘如饴，求之不可得。阴房阗鬼火，春院閟天黑。牛骥同一皂，鸡栖凤凰食。一朝蒙雾露，分作沟中瘠。如此再寒暑，百沴自辟易。嗟哉沮洳场，为我安乐国。岂有他缪巧，阴阳不能贼。顾此耿耿在，仰视浮云白。悠悠我心悲，苍天曷有极。哲人日已远，典刑在夙昔。风檐展书读，古道照颜色。——宋代·文天祥《正气歌》
14  白马饰金羁，连翩西北驰。借问谁家子，幽并游侠儿。 少小去乡邑，扬声沙漠垂。宿昔秉良弓，楛矢何参差。控弦破左的，右发摧月支。仰手接飞猱，俯身散马蹄。狡捷过猴猿，勇剽若豹螭。边城多警急，虏骑数迁移。羽檄从北来，厉马登高堤。长驱蹈匈奴，左顾凌鲜卑。弃身锋刃端，性命安可怀？父母且不顾，何言子与妻！名编壮士籍，不得中顾私。捐躯赴国难，视死忽如归！——魏晋·曹植《白马篇》
15  望门投止思张俭，忍死须臾待杜根。我自横刀向天笑，去留肝胆两昆仑。&版本一&望门投趾怜张俭，直谏陈书愧杜根。手掷欧刀仰天笑，留将公罪后人论。&版本二&——近代·谭嗣同《狱中题壁》
16  早岁那知世事艰，中原北望气如山。楼船夜雪瓜洲渡，铁马秋风大散关。塞上长城空自许，镜中衰鬓已先斑。出师一表真名世，千载谁堪伯仲间！——宋代·陆游《书愤五首·其一》
17  岂曰无衣？与子同袍。王于兴师，修我戈矛。与子同仇！岂曰无衣？与子同泽。王于兴师，修我矛戟。与子偕作！岂曰无衣？与子同裳。王于兴师，修我甲兵。与子偕行！——先秦·佚名《秦风·无衣》
18  竞渡深悲千载冤，忠魂一去讵能还。国亡身殒今何有，只留离骚在世间。——宋代·张耒《和端午》
19  三年羁旅客，今日又南冠。无限山河泪，谁言天地宽！已知泉路近，欲别故乡难。毅魄归来日，灵旗空际看。——明代·夏完淳《别云间》
20  男儿何不带吴钩，收取关山五十州。请君暂上凌烟阁，若个书生万户侯？——唐代·李贺《南园十三首·其五》
21  病骨支离纱帽宽，孤臣万里客江干。位卑未敢忘忧国，事定犹须待阖棺。天地神灵扶庙社，京华父老望和銮。出师一表通今古，夜半挑灯更细看。——宋代·陆游《病起书怀》
22  不惜千金买宝刀，貂裘换酒也堪豪。一腔热血勤珍重，洒去犹能化碧涛。——清代·秋瑾《对酒》
23  几日随风北海游，回从扬子大江头。臣心一片磁针石，不指南方不肯休。——宋代·文天祥《扬子江》
24  泛彼柏舟，亦泛其流。耿耿不寐，如有隐忧。微我无酒，以敖以游。我心匪鉴，不可以茹。亦有兄弟，不可以据。薄言往愬，逢彼之怒。我心匪石，不可转也。我心匪席，不可卷也。威仪棣棣，不可选也。忧心悄悄，愠于群小。觏闵既多，受侮不少。静言思之，寤辟有摽。日居月诸，胡迭而微？心之忧矣，如匪浣衣。静言思之，不能奋飞。——先秦·佚名《柏舟》
25  黄金错刀白玉装，夜穿窗扉出光芒。丈夫五十功未立，提刀独立顾八荒。京华结交尽奇士，意气相期共生死。千年史册耻无名，一片丹心报天子。尔来从军天汉滨，南山晓雪玉嶙峋。呜呼！楚虽三户能亡秦，岂有堂堂中国空无人！——宋代·陆游《金错刀行》
26  和戎诏下十五年，将军不战空临边。朱门沉沉按歌舞，厩马肥死弓断弦。戍楼刁斗催落月，三十从军今白发。笛里谁知壮士心，沙头空照征人骨。中原干戈古亦闻，岂有逆胡传子孙！遗民忍死望恢复，几处今宵垂泪痕。——宋代·陆游《关山月》
27  出门一笑莫心哀，浩荡襟怀到处开。时事难从无过立，达官非自有生来。风涛回首空三岛，尘壤从头数九垓。休信儿童轻薄语，嗤他赵老送灯台。力微任重久神疲，再竭衰庸定不支。苟利国家生死以，岂因祸福避趋之。谪居正是君恩厚，养拙刚于戍卒宜。戏与山妻谈故事，试吟断送老头皮。——清代·林则徐《赴戍登程口占示家人二首》
28  耕犁千亩实千箱，力尽筋疲谁复伤？但得众生皆得饱，不辞羸病卧残阳。——宋代·李纲《病牛》
29  军歌应唱大刀环，誓灭胡奴出玉关。只解沙场为国死，何须马革裹尸还。——清代·徐锡麟《出塞》
30  朝来新火起新烟，湖色春光净客船。绣羽衔花他自得，红颜骑竹我无缘。胡童结束还难有，楚女腰肢亦可怜。不见定王城旧处，长怀贾傅井依然。虚沾焦举为寒食，实藉严君卖卜钱。钟鼎山林各天性，浊醪粗饭任吾年。此身飘泊苦西东，右臂偏枯半耳聋。寂寂系舟双下泪，悠悠伏枕左书空。十年蹴踘将雏远，万里秋千习俗同。旅雁上云归紫塞，家人钻火用青枫。秦城楼阁烟花里，汉主山河锦绣中。春去春来洞庭阔，白苹愁杀白头翁。——唐代·杜甫《清明二首》
31  曾伴浮云归晚翠，犹陪落日泛秋声。世间无限丹青手，一片伤心画不成。——唐代·高蟾《金陵晚望》
32  一自胡尘入汉关，十年伊洛路漫漫。青墩溪畔龙钟客，独立东风看牡丹。——宋代·陈与义《咏牡丹》
33  春愁难遣强看山，往事惊心泪欲潸。四百万人同一哭，去年今日割台湾。——清代·丘逢甲《春愁》
34  汉家旌帜满阴山，不遣胡儿匹马还。愿得此身长报国，何须生入玉门关。——唐代·戴叔伦《塞上曲二首·其二》
35  龙马花雪毛，金鞍五陵豪。秋霜切玉剑，落日明珠袍。斗鸡事万乘，轩盖一何高。弓摧南山虎，手接太行猱。酒后竞风采，三杯弄宝刀。杀人如剪草，剧孟同游遨。发愤去函谷，从军向临洮。叱咤经百战，匈奴尽奔逃。归来使酒气，未肯拜萧曹。羞入原宪室，荒淫隐蓬蒿。——唐代·李白《白马篇》
36  凿开混沌得乌金，藏蓄阳和意最深。爝火燃回春浩浩，洪炉照破夜沉沉。鼎彝元赖生成力，铁石犹存死后心。但愿苍生俱饱暖，不辞辛苦出山林。——明代·于谦《咏煤炭》
37  南望朱雀门，北望宣德楼，皆旧御路也。州桥南北是天街，父老年年等驾回。忍泪失声询使者，quot;——宋代·范成大《州桥》
38  浩气还太虚，丹心照千古。生平未报国，留作忠魂补。——明代·杨继盛《就义诗》
39  万里乘风去复来，只身东海挟春雷。忍看图画移颜色，肯使江山付劫灰。浊酒不销忧国泪，救时应仗出群才。拼将十万头颅血，须把乾坤力挽回。——清代·秋瑾《黄海舟中日人索句并见日俄战争地图》
40  昨夜蕃兵报国仇，沙州都护破凉州。黄河九曲今归汉，塞外纵横战血流。——唐代·薛逢《凉州词》
41  塞外悲风切，交河冰已结。瀚海百重波，阴山千里雪。 迥戍危烽火，层峦引高节。悠悠卷旆旌，饮马出长城。 寒沙连骑迹，朔吹断边声。胡尘清玉塞，羌笛韵金钲。 绝漠干戈戢，车徒振原隰。都尉反龙堆，将军旋马邑。 扬麾氛雾静，纪石功名立。荒裔一戎衣，灵台凯歌入。——唐代·李世民《饮马长城窟行》
42  绝域从军计惘然，东南幽恨满词笺。一箫一剑平生意，负尽狂名十五年。——清代·龚自珍《漫感》
43  君王城上竖降旗，妾在深宫那得知？十四万人齐解甲，更无一个是男儿！——五代·花蕊夫人《述国亡诗》
44  十年驱驰海色寒，孤臣于此望宸銮。繁霜尽是心头血，洒向千峰秋叶丹。——明代·戚继光《望阙台》
45  灵台无计逃神矢，风雨如磐暗故园。寄意寒星荃不察，我以我血荐轩辕。——近代·鲁迅《自题小像》
46  两岸舟船各背驰，波痕交涉亦难为。只余鸥鹭无拘管，北去南来自在飞。——宋代·杨万里《初入淮河四绝句·其三》
47  年去年来白发新，匆匆马上又逢春。关河底事空留客？岁月无情不贷人。一寸丹心图报国，两行清泪为思亲。孤怀激烈难消遣，漫把金盘簇五辛。——明代·于谦《立春日感怀》
48  皇天之不纯命兮，何百姓之震愆。民离散而相失兮，方仲春而东迁。去故乡而就远兮，遵江夏以流亡。出国门而轸怀兮，甲之朝吾以行。发郢都而去闾兮，怊荒忽之焉极。楫齐杨以容与兮，哀见君而不再得。望长楸而太息兮，涕淫淫其若霰。过夏首而西浮兮，顾龙门而不见。心婵媛而伤怀兮，眇不知其所蹠。顺风波以从流兮，焉洋洋而为客。凌阳侯之泛滥兮，忽翱翔之焉薄。心絓结而不解兮，思蹇产而不释。将运舟而下浮兮，上洞庭而下江。去终古之所居兮，今逍遥而来东。羌灵魂之欲归兮，何须臾而忘反。背夏浦而西思兮，哀故都之日远。登大坟以远望兮，聊以舒吾忧心。哀州土之平乐兮，悲江介之遗风。当陵阳之焉至兮，淼南渡之焉如。曾不知夏之为丘兮，孰两东门之可芜。心不怡之长久兮，忧与愁其相接。惟郢路之辽远兮，江与夏之不可涉。忽若去不信兮，至今九年而不复。惨郁郁而不通兮，蹇侘傺而含戚。外承欢之汋约兮，谌荏弱而难持。忠湛湛而愿进兮，妒被离而障之。尧舜之抗行兮，瞭杳杳而薄天。众谗人之嫉妒兮，被以不慈之伪名。憎愠惀之修美兮，好夫人之慷慨。众踥蹀而日进兮，美超远而逾迈。乱曰：曼余目以流观兮，冀一反之何时。鸟飞反故乡兮，狐死必首丘。信非吾罪而弃逐兮，何日夜而忘之。——先秦·屈原《哀郢》
49  清时有味是无能，闲爱孤云静爱僧。 欲把一麾江海去，乐游原上望昭陵。——唐代·杜牧《将赴吴兴登乐游原一绝》
50  号令风霆迅，天声动北陬。长驱渡河洛，直捣向燕幽。马蹀阏氏血，旗袅可汗头。归来报明主，恢复旧神州。——宋代·岳飞《送紫岩张先生北伐》
51  岁暮远为客，边隅还用兵。烟尘犯雪岭，鼓角动江城。天地日流血，朝廷谁请缨？济时敢爱死？寂寞壮心惊！——唐代·杜甫《岁暮》
52  弓背霞明剑照霜，秋风走马出咸阳。未收天子河湟地，不拟回头望故乡。——唐代·令狐楚《少年行四首·其三》
53  寸寸山河寸寸金，侉离分裂力谁任。杜鹃再拜忧天泪，精卫无穷填海心。——清代·黄遵宪《赠梁任父母同年》
54  人生愁恨何能免，销魂独我情何限！故国梦重归，觉来双泪垂。高楼谁与上？长记秋晴望。往事已成空，还如一梦中。——五代·李煜《子夜歌·人生愁恨何能免》
55  载驰载驱，归唁卫侯。驱马悠悠，言至于漕。大夫跋涉，我心则忧。既不我嘉，不能旋反。视尔不臧，我思不远。既不我嘉，不能旋济？视尔不臧，我思不閟。陟彼阿丘，言采其蝱。女子善怀，亦各有行。许人尤之，众稚且狂。我行其野，芃芃其麦。控于大邦，谁因谁极？大夫君子，无我有尤。百尔所思，不如我所之。——先秦·佚名《载驰》
56  金陵风景好，豪士集新亭。举目山河异，偏伤周顗情。四坐楚囚悲，不忧社稷倾。王公何慷慨，千载仰雄名。——唐代·李白《金陵新亭》
57  幽谷那堪更北枝，年年自分着花迟。高标逸韵君知否，正是层冰积雪时。——宋代·陆游《梅花绝句·其二》
58  腰间羽箭久凋零，太息燕然未勒铭。老子犹堪绝大漠，诸君何至泣新亭。一身报国有万死，双鬓向人无再青。记取江湖泊船处，卧闻新雁落寒汀。——宋代·陆游《夜泊水村》
59  花隐掖垣暮，啾啾栖鸟过。星临万户动，月傍九霄多。 不寝听金钥，因风想玉珂。明朝有封事，数问夜如何。——唐代·杜甫《春宿左省》
60  水天空阔，恨东风不惜世间英物。蜀鸟吴花残照里，忍见荒城颓壁。铜雀春情，金人秋泪，此恨凭谁雪？堂堂剑气，斗牛空认奇杰。那信江海余生，南行万里，属扁舟齐发。正为鸥盟留醉眼，细看涛生云灭。睨柱吞嬴，回旗走懿，千古冲冠发。伴人无寐，秦淮应是孤月。——宋代·邓剡《酹江月·驿中言别》
61  草合离宫转夕晖，孤云飘泊复何依？山河风景元无异，城郭人民半已非。满地芦花和我老，旧家燕子傍谁飞？从今别却江南路，化作啼鹃带血归。万里金瓯失壮图，衮衣颠倒落泥涂。空流杜宇声中血，半脱骊龙颔下须。老去秋风吹我恶，梦回寒月照人孤。千年成败俱尘土，消得人间说丈夫。——宋代·文天祥《金陵驿二首》
62  疏枝横玉瘦，小萼点珠光。一朵忽先变，百花皆后香。欲传春信息，不怕雪埋藏。玉笛休三弄，东君正主张。——宋代·陈亮《梅花》
63  愁里高歌梁父吟，犹如金玉戛商音。十年勾践亡吴计，七日包胥哭楚心。秋送新鸿哀破国，昼行饥虎齧空林。胸中有誓深于海，肯使神州竟陆沉？——宋代·郑思肖《二砺》
64  少陵野老吞声哭，春日潜行曲江曲。江头宫殿锁千门，细柳新蒲为谁绿？忆昔霓旌下南苑，苑中万物生颜色。昭阳殿里第一人，同辇随君侍君侧。辇前才人带弓箭，白马嚼啮黄金勒。翻身向天仰射云，一笑正坠双飞翼。明眸皓齿今何在？血污游魂归不得。清渭东流剑阁深，去住彼此无消息。人生有情泪沾臆，江水江花岂终极！黄昏胡骑尘满城，欲往城南望城北。——唐代·杜甫《哀江头》
65  上马带吴钩，翩翩度陇头。小来思报国，不是爱封侯。万里乡为梦，三边月作愁。早须清黠虏，无事莫经秋。——唐代·岑参《送人赴安西》
66  永王正月东出师，天子遥分龙虎旗。楼船一举风波静，江汉翻为燕鹜池。三川北虏乱如麻，四海南奔似永嘉。但用东山谢安石，为君谈笑净胡沙。雷鼓嘈嘈喧武昌，云旗猎猎过寻阳。秋毫不犯三吴悦，春日遥看五色光。龙盘虎踞帝王州，帝子金陵访故丘。春风试暖昭阳殿，明月还过鳷鹊楼。二帝巡游俱未回，五陵松柏使人哀。诸侯不救河南地，更喜贤王远道来。丹阳北固是吴关，画出楼台云水间。千岩烽火连沧海，两岸旌旗绕碧山。王出三江按五湖，楼船跨海次扬都。战舰森森罗虎士，征帆一一引龙驹。长风挂席势难回，海动山倾古月摧。君看帝子浮江日，何似龙骧出峡来。祖龙浮海不成桥，汉武寻阳空射蛟。我王楼舰轻秦汉，却似文皇欲渡辽。帝宠贤王入楚关，扫清江汉始应还。初从云梦开朱邸，更取金陵作小山。试借君王玉马鞭，指挥戎虏坐琼筵。南风一扫胡尘静，西入长安到日边。——唐代·李白《永王东巡歌十一首》
67  旅舍残春宿雨晴，恍然心地忆咸京。树头蜂抱花须落，池面鱼吹柳絮行。禅伏诗魔归净域，酒冲愁阵出奇兵。两梁免被尘埃污，拂拭朝簪待眼明。——唐代·韩偓《残春旅舍》
68  梅花南北路，风雨湿征衣。出岭同谁出？归乡如不归！山河千古在，城郭一时非。饿死真吾志，梦中行采薇。——宋代·文天祥《南安军》
69  长空澹澹孤鸟没，万古销沉向此中。 看取汉家何事业，五陵无树起秋风。——唐代·杜牧《登乐游原》
70  北归至凤翔，墨制放往鄜州作。皇帝二载秋，闰八月初吉。杜子将北征，苍茫问家室。维时遭艰虞，朝野少暇日。顾惭恩私被，诏许归蓬荜。拜辞诣阙下，怵惕久未出。虽乏谏诤姿，恐君有遗失。君诚中兴主，经纬固密勿。东胡反未已，臣甫愤所切。挥涕恋行在，道途犹恍惚。乾坤含疮痍，忧虞何时毕。靡靡逾阡陌，人烟眇萧瑟。所遇多被伤，呻吟更流血。回首凤翔县，旌旗晚明灭。前登寒山重，屡得饮马窟。邠郊入地底，泾水中荡潏。猛虎立我前，苍崖吼时裂。菊垂今秋花，石戴古车辙。青云动高兴，幽事亦可悦。山果多琐细，罗生杂橡栗。或红如丹砂，或黑如点漆。雨露之所濡，甘苦齐结实。缅思桃源内，益叹身世拙。坡陀望鄜畤，岩谷互出没。我行已水滨，我仆犹木末。鸱鸟鸣黄桑，野鼠拱乱穴。夜深经战场，寒月照白骨。潼关百万师，往者散何卒。遂令半秦民，残害为异物。况我堕胡尘，及归尽华发。经年至茅屋，妻子衣百结。恸哭松声回，悲泉共幽咽。平生所娇儿，颜色白胜雪。见耶背面啼，垢腻脚不袜。床前两小女，补绽才过膝。海图坼波涛，旧绣移曲折。天吴及紫凤，颠倒在裋褐。老夫情怀恶，呕泄卧数日。那无囊中帛，救汝寒凛栗。粉黛亦解苞，衾裯稍罗列。瘦妻面复光，痴女头自栉。学母无不为，晓妆随手抹。移时施朱铅，狼藉画眉阔。生还对童稚，似欲忘饥渴。问事竞挽须，谁能即嗔喝。翻思在贼愁，甘受杂乱聒。新归且慰意，生理焉能说。至尊尚蒙尘，几日休练卒。仰观天色改，坐觉祆气豁。阴风西北来，惨澹随回鹘。其王愿助顺，其俗善驰突。送兵五千人，驱马一万匹。此辈少为贵，四方服勇决。所用皆鹰腾，破敌过箭疾。圣心颇虚伫，时议气欲夺。伊洛指掌收，西京不足拔。官军请深入，蓄锐何俱发。此举开青徐，旋瞻略恒碣。昊天积霜露，正气有肃杀。祸转亡胡岁，势成擒胡月。胡命其能久，皇纲未宜绝。忆昨狼狈初，事与古先别。奸臣竟菹醢，同恶随荡析。不闻夏殷衰，中自诛褒妲。周汉获再兴，宣光果明哲。桓桓陈将军，仗钺奋忠烈。微尔人尽非，于今国犹活。凄凉大同殿，寂寞白兽闼。都人望翠华，佳气向金阙。园陵固有神，扫洒数不缺。煌煌太宗业，树立甚宏达。——唐代·杜甫《北征》
71  羽翼摧残日，郊园寂寞时。晓鸡惊树雪，寒鹜守冰池。急景忽云暮，颓年浸已衰。如何匡国分，不与夙心期。——唐代·李商隐《幽居冬暮》
72  匹马南来渡浙河，汴城宫阙远嵯峨。中兴诸将谁降敌，负国奸臣主议和。黄叶古祠寒雨积，清山荒冢白云多。如何一别朱仙镇，不见将军奏凯歌。——明代·于谦《岳忠武王祠》
73  匈奴犹未灭，魏绛复从戎。怅别三河道，言追六郡雄。雁山横代北，狐塞接云中。勿使燕然上，惟留汉将功。——唐代·陈子昂《送魏大从军》
74  苑外江头坐不归，水精宫殿转霏微。桃花细逐杨花落，黄鸟时兼白鸟飞。纵饮久判人共弃，懒朝真与世相违。吏情更觉沧洲远，老大徒伤未拂衣。——唐代·杜甫《曲江对酒》
75  寸寸山河寸寸金，侉离分裂力谁任，杜鹃再拜忧天泪，精卫无穷填海心。——清代·黄遵宪《赠梁任父同年》
76  何处它年寄此生，山中江上总关情。无端绕屋长松树，尽把风声作雨声。——元代·虞集《院中独坐》
77  旻天疾威，敷于下土。谋犹回遹，何日斯沮？谋臧不从，不臧覆用。我视谋犹，亦孔之邛。潝潝訿訿，亦孔之哀。谋之其臧，则具是违。谋之不臧，则具是依。我视谋犹，伊于胡厎。我龟既厌，不我告犹。谋夫孔多，是用不集。发言盈庭，谁敢执其咎？如匪行迈谋，是用不得于道。哀哉为犹，匪先民是程，匪大犹是经。维迩言是听，维迩言是争。如彼筑室于道谋，是用不溃于成。国虽靡止，或圣或否。民虽靡膴，或哲或谋，或肃或艾。如彼泉流，无沦胥以败。不敢暴虎，不敢冯河。人知其一，莫知其他。战战兢兢，如临深渊，如履薄冰。——先秦·佚名《小旻》
78  小筑暂高枕，忧时旧有盟。呼樽来揖客，挥麈坐谈兵。云护牙签满，星含宝剑横。封侯非我意，但愿海波平。——明代·戚继光《韬钤深处》
79  竹凉侵卧内，野月满庭隅。重露成涓滴，稀星乍有无。暗飞萤自照，水宿鸟相呼。万事干戈里，空悲清夜徂。——唐代·杜甫《倦夜》
80  复楚情何极，亡秦气未平。雄风清角劲，落日大旗明。缟素酬家国，戈船决死生！胡笳千古恨，一片月临城。——明代·夏完淳《即事》
81  少小边州惯放狂，骣骑蕃马射黄羊。如今年老无筋力，犹倚营门数雁行。家本清河住五城，须凭弓箭得功名。等闲飞鞚秋原上，独向寒云试射声。弓背霞明剑照霜，秋风走马出咸阳。未收天子河湟地，不拟回头望故乡。霜满中庭月满楼，金樽玉柱对清秋。当年称意须行乐，不到天明不肯休。——唐代·令狐楚《少年行四首》
82  独漉水中泥，水浊不见月。不见月尚可，水深行人没。越鸟从南来，胡鹰亦北渡。我欲弯弓向天射，惜其中道失归路。落叶别树，飘零随风。客无所托，悲与此同。罗帏舒卷，似有人开。明月直入，无心可猜。雄剑挂壁，时时龙鸣。不断犀象，绣涩苔生。国耻未雪，何由成名。神鹰梦泽，不顾鸱鸢。为君一击，鹏抟九天。——唐代·李白《独漉篇》
83  冷艳全欺雪，余香乍入衣。春风且莫定，吹向玉阶飞。——唐代·丘为《左掖梨花》
84  兀兀寄形群动内，陶陶任性一生间。自抛官后春多梦，不读书来老更闲。琴里知闻唯渌水，茶中故旧是蒙山。穷通行止常相伴，难道吾今无往还？——唐代·白居易《琴茶》
85  将军出紫塞，冒顿在乌贪。笳喧雁门北，阵翼龙城南。雕弓夜宛转，铁骑晓参驔。应须驻白日，为待战方酣。——唐代·卢照邻《战城南》
86  塞北途辽远，城南战苦辛。幡旗如鸟翼，甲胄似鱼鳞。冻水寒伤马，悲风愁杀人。寸心明白日，千里暗黄尘。——唐代·杨炯《战城南》
87  坦腹江亭暖，长吟野望时。水流心不竞，云在意俱迟。寂寂春将晚，欣欣物自私。江东犹苦战，回首一颦眉。——唐代·杜甫《江亭》
88  前年脍鲸东海上，白浪如山寄豪壮；去年射虎南山秋，夜归急雪满貂裘。今年摧颓最堪笑，华发苍颜羞自照。谁知得酒尚能狂，脱帽向人时大叫。逆胡未灭心未平，孤剑床头铿有声。破驿梦回灯欲死，打窗风雨正三更。——宋代·陆游《三月十七日夜醉中作》
89  月化五白龙，翻飞凌九天。胡沙惊北海，电扫洛阳川。虏箭雨宫阙，皇舆成播迁。英王受庙略，秉钺清南边。云旗卷海雪，金戟罗江烟。聚散百万人，弛张在一贤。霜台降群彦，水国奉戎旃。绣服开宴语，天人借楼船。如登黄金台，遥谒紫霞仙。卷身编蓬下，冥机四十年。宁知草间人，腰下有龙泉。浮云在一决，誓欲清幽燕。愿与四座公，静谈金匮篇。齐心戴朝恩，不惜微躯捐。所冀旄头灭，功成追鲁连。——唐代·李白《在水军宴赠幕府诸侍御》
90  海角崖山一线斜，从今也不属中华。更无鱼腹捐躯地，况有龙涎泛海槎？望断关河非汉帜，吹残日月是胡笳。嫦娥老大无归处，独俺银轮哭桂花。——清代·钱谦益《后秋兴之十三八首·其二》
91  船离洪泽岸头沙，人到淮河意不佳。何必桑乾方是远，中流以北即天涯！刘岳张韩宣国威，赵张二相筑皇基。长淮咫尺分南北，泪湿秋风欲怨谁？两岸舟船各背驰，波浪交涉亦难为。只余鸥鹭无拘管，北去南来自在飞。中原父老莫空谈，逢着王人诉不堪。却是归鸿不能语，一年一度到江南。——宋代·杨万里《初入淮河四绝句》
92  年少辞家从冠军，金鞍宝剑去邀勋。不知马骨伤寒水，惟见龙城起暮云。——唐代·王涯《塞下曲二首·其二》
93  人言此是海门关，海眼无涯骇众观。天地偶然留砥柱，江山有此障狂澜。坚如猛士敌场立，危似孤臣末世难。明日登峰须造极，渺观宇宙我心宽。——宋代·谢枋得《小孤山》
94  晓披烟雾入青峦，山寺疏钟万木寒。千古河流成沃野，几年沙势自风湍。水穿石甲龙鳞动，日绕峰头佛顶宽。宫阙五云天北极，高秋更上九霄看。——明代·王守仁《登大伾山诗》
95  玉帐牙旗得上游，安危须共主君忧。窦融表已来关右，陶侃军宜次石头。岂有蛟龙愁失水，更无鹰隼与高秋！昼号夜哭兼幽显，早晚星关雪涕收？——唐代·李商隐《重有感》
96  野老篱前江岸回，柴门不正逐江开。渔人网集澄潭下，贾客船随返照来。长路关心悲剑阁，片云何意傍琴台。王师未报收东郡，城阙秋生画角哀。——唐代·杜甫《野老》
97  汉朝陵墓对南山，胡虏千秋尚入关。昨日玉鱼蒙葬地，早时金碗出人间。见愁汗马西戎逼，曾闪朱旗北斗殷。多少材官守泾渭，将军且莫破愁颜。韩公本意筑三城，拟绝天骄拔汉旌。岂谓尽烦回纥马，翻然远救朔方兵。胡来不觉潼关隘，龙起犹闻晋水清。独使至尊忧社稷，诸君何以答升平。洛阳宫殿化为烽，休道秦关百二重。沧海未全归禹贡，蓟门何处尽尧封。朝廷衮职虽多预，天下军储不自供。 稍喜临边王相国，肯销金甲事春农。回首扶桑铜柱标，冥冥氛祲未全销。越裳翡翠无消息，南海明珠久寂寥。殊锡曾为大司马，总戎皆插侍中貂。炎风朔雪天王地，只在忠臣翊圣朝。锦江春色逐人来，巫峡清秋万壑哀。正忆往时严仆射，共迎中使望乡台。主恩前后三持节，军令分明数举杯。西蜀地形天下险，安危须仗出群材。——唐代·杜甫《诸将五首》
98  躞蹀青骊马，往战城南畿。五历鱼丽阵，三入九重围。名慑武安将，血污秦王衣。为君意气重，无功终不归。——南北朝·吴均《战城南》
99  幅巾藜杖北城头，卷地西风满眼愁。一点烽传散关信，两行雁带杜陵秋。山河兴废供搔首，身世安危入倚楼。横槊赋诗非复昔，梦魂犹绕古梁州。——宋代·陆游《秋晚登城北楼》
100  生平四十老柴荆，此日麻鞋拜故京。谁使山河全破碎？可堪翦伐到园陵！牛羊践履多新草，冠盖雍容半旧卿。歌泣不成天已暮，悲风日夜起江生。——明代·魏禧《登雨花台》
101  日落沧江晚，停桡问土风。城临巴子国，台没汉王宫。荒服仍周甸，深山尚禹功。岩悬青壁断，地险碧流通。古木生云际，归帆出雾中。川途去无限，客思坐何穷。——唐代·陈子昂《白帝城怀古》
102  闻道皇华使，方随皂盖臣。封章通左语，冠冕化文身。 树色分扬子，潮声满富春。遥知辨璧吏，恩到泣珠人。——唐代·王维《送李判官赴东江》
103  将军族贵兵且强，汉家已是浑邪王。子孙相承在朝野，至今部曲燕支下。控弦尽用阴山儿，登阵常骑大宛马。银鞍玉勒绣蝥弧，每逐嫖姚破骨都。李广从来先将士，卫青未肯学孙吴。传有沙场千万骑，昨日边庭羽书至。城头画角三四声，匣里宝刀昼夜鸣。意气能甘万里去，辛勤判作一年行。黄云白草无前后，朝建旌旄夕刁斗。塞下应多侠少年，关西不见春杨柳。从军借问所从谁，击剑酣歌当此时。远别无轻绕朝策，平戎早寄仲宣诗。——唐代·高适《送浑将军出塞》
104  二庭归望断，万里客心愁。山路犹南属，河源自北流。晚风连朔气，新月照边秋。灶火通军壁，烽烟上戍楼。龙庭但苦战，燕颔会封侯。莫作兰山下，空令汉国羞。——唐代·骆宾王《夕次蒲类津》
105  寂寞枯枰响泬寥，秦淮秋老咽寒潮。白头灯影凉宵里，一局残棋见六朝。——清代·钱谦益《金陵后观棋绝句六首·选一》
106  拥旄为汉将，汗马出长城。长城地势险，万里与云平。凉秋八九月，虏骑入幽并。飞狐白日晚，瀚海愁云生。羽书时断绝，刁斗昼夜惊。乘墉挥宝剑，蔽日引高旍。云屯七萃士，鱼丽六郡兵。胡笳关下思，羌笛陇头鸣。骨都先自詟，日逐次亡精。玉门罢斥候，甲第始修营。位登万庾积，功立百行成。天长地自久，人道有亏盈。未穷激楚乐，已见高台倾。当令麟阁上，千载有雄名！——南北朝·虞羲《咏霍将军北伐》
107  上马击狂胡，下马草军书。二十抱此志，五十犹癯儒。大散陈仓间，山川郁盘纡。劲气钟义士，可与共壮图。坡陁咸阳城，秦汉之故都。王气浮夕霭，宫室生春芜。安得从王师，汛扫迎皇舆？黄河与函谷，四海通舟车。士马发燕赵，布帛来青徐。先当营七庙，次第画九衢。偏师缚可汗，倾都观受俘。上寿大安宫，复如正观初。丈夫毕此愿，死与蝼蚁殊。志大浩无期，醉胆空满躯。——宋代·陆游《观大散关图有感》
108  元载相公曾借箸，宪宗皇帝亦留神。旋见衣冠就东市，忽遗弓剑不西巡。牧羊驱马虽戎服，白发丹心尽汉臣。唯有凉州歌舞曲，流传天下乐闲人。——唐代·杜牧《河湟》
109  徒把金戈挽落晖，南冠无奈北风吹。子房本为韩仇出，诸葛宁知汉祚移。云暗鼎湖龙去远，月明华表鹤归迟。不须更上新亭望，大不如前洒泪时。——元代·虞集《挽文丞相》
110  相对真成泣楚囚，遂无末策到神州。但知绕树如飞鹊，不解营巢似拙鸠。江北江南犹断绝，秋风秋雨敢淹留？低回又作荆州梦，落日孤云始欲愁。——宋代·曾几《寓居吴兴》
111  满腹诗书漫古今，频年流落易伤心。南冠终日囚军府，北雁何时到上林？开口摧颓空抱朴，协肩奔走尚腰金。莫邪利剑今何在？不斩奸邪恨最深！遥夜沈沈满幕霜，有时归梦到家乡。传闻已筑西河馆，自许能肥北海羊。回首两朝俱草莽，驰心万里绝农桑。人生一死浑闲事，裂眥穿胸不汝忘！——宋代·宇文虚中《在金日作·选二》
112  相州昼锦堂厨酝，卫国淇川岸竹萌。二物烦君走分饷，时哉乘兴倒瑶觥。——宋代·姜特立《雅志小饮适宽仲送相州法酝并竹萌同至》
1  汉皇重色思倾国，御宇多年求不得。杨家有女初长成，养在深闺人未识。天生丽质难自弃，一朝选在君王侧。回眸一笑百媚生，六宫粉黛无颜色。春寒赐浴华清池，温泉水滑洗凝脂。侍儿扶起娇无力，始是新承恩泽时。云鬓花颜金步摇，芙蓉帐暖度春宵。春宵苦短日高起，从此君王不早朝。承欢侍宴无闲暇，春从春游夜专夜。后宫佳丽三千人，三千宠爱在一身。金屋妆成娇侍夜，玉楼宴罢醉和春。姊妹弟兄皆列土，可怜光彩生门户。遂令天下父母心，不重生男重生女。骊宫高处入青云，仙乐风飘处处闻。缓歌慢舞凝丝竹，尽日君王看不足。渔阳鼙鼓动地来，惊破霓裳羽衣曲。九重城阙烟尘生，千乘万骑西南行。翠华摇摇行复止，西出都门百余里。六军不发无奈何，宛转蛾眉马前死。花钿委地无人收，翠翘金雀玉搔头。君王掩面救不得，回看血泪相和流。黄埃散漫风萧索，云栈萦纡登剑阁。峨嵋山下少人行，旌旗无光日色薄。蜀江水碧蜀山青，圣主朝朝暮暮情。行宫见月伤心色，夜雨闻铃肠断声。天旋地转回龙驭，到此踌躇不能去。马嵬坡下泥土中，不见玉颜空死处。君臣相顾尽沾衣，东望都门信马归。归来池苑皆依旧，太液芙蓉未央柳。芙蓉如面柳如眉，对此如何不泪垂。春风桃李花开日，秋雨梧桐叶落时。西宫南内多秋草，落叶满阶红不扫。&花开日 一作：花开夜；南内 一作：南苑&梨园弟子白发新，椒房阿监青娥老。夕殿萤飞思悄然，孤灯挑尽未成眠。迟迟钟鼓初长夜，耿耿星河欲曙天。鸳鸯瓦冷霜华重，翡翠衾寒谁与共。悠悠生死别经年，魂魄不曾来入梦。临邛道士鸿都客，能以精诚致魂魄。为感君王辗转思，遂教方士殷勤觅。排空驭气奔如电，升天入地求之遍。上穷碧落下黄泉，两处茫茫皆不见。忽闻海上有仙山，山在虚无缥渺间。楼阁玲珑五云起，其中绰约多仙子。中有一人字太真，雪肤花貌参差是。金阙西厢叩玉扃，转教小玉报双成。闻道汉家天子使，九华帐里梦魂惊。揽衣推枕起徘徊，珠箔银屏迤逦开。云鬓半偏新睡觉，花冠不整下堂来。风吹仙袂飘飘举，犹似霓裳羽衣舞。玉容寂寞泪阑干，梨花一枝春带雨。&阑 通：栏；飘飘 一作：飘飖&含情凝睇谢君王，一别音容两渺茫。昭阳殿里恩爱绝，蓬莱宫中日月长。回头下望人寰处，不见长安见尘雾。惟将旧物表深情，钿合金钗寄将去。钗留一股合一扇，钗擘黄金合分钿。但教心似金钿坚，天上人间会相见。临别殷勤重寄词，词中有誓两心知。七月七日长生殿，夜半无人私语时。在天愿作比翼鸟，在地愿为连理枝。天长地久有时尽，此恨绵绵无绝期。——唐代·白居易《长恨歌》
2  关关雎鸠，在河之洲。窈窕淑女，君子好逑。参差荇菜，左右流之。窈窕淑女，寤寐求之。求之不得，寤寐思服。悠哉悠哉，辗转反侧。参差荇菜，左右采之。窈窕淑女，琴瑟友之。参差荇菜，左右芼之。窈窕淑女，钟鼓乐之。——先秦·佚名《关雎》
3  蒹葭苍苍，白露为霜。所谓伊人，在水一方。溯洄从之，道阻且长。溯游从之，宛在水中央。蒹葭萋萋，白露未晞。所谓伊人，在水之湄。溯洄从之，道阻且跻。溯游从之，宛在水中坻。蒹葭采采，白露未已。所谓伊人，在水之涘。溯洄从之，道阻且右。溯游从之，宛在水中沚。——先秦·佚名《蒹葭》
4  相见时难别亦难，东风无力百花残。春蚕到死丝方尽，蜡炬成灰泪始干。晓镜但愁云鬓改，夜吟应觉月光寒。蓬山此去无多路，青鸟殷勤为探看。——唐代·李商隐《无题·相见时难别亦难》
5  君问归期未有期，巴山夜雨涨秋池。 何当共剪西窗烛，却话巴山夜雨时。——唐代·李商隐《夜雨寄北》
6  锦瑟无端五十弦，一弦一柱思华年。庄生晓梦迷蝴蝶，望帝春心托杜鹃。沧海月明珠有泪，蓝田日暖玉生烟。此情可待成追忆，只是当时已惘然。——唐代·李商隐《锦瑟》
7  其一：【琴曲出自王实甫《西厢记》】有美一人兮，见之不忘。（有美人兮，见之不忘。）一日不见兮，思之如狂。凤飞翱翔兮，四海求凰。无奈佳人兮，不在东墙。将琴代语兮，聊写衷肠。何时见许兮，慰我彷徨。愿言配德兮，携手相将。不得於飞兮，使我沦亡。其二：凤兮凤兮归故乡，遨游四海求其凰。时未遇兮无所将，何悟今兮升斯堂！有艳淑女在闺房，室迩人遐毒我肠。何缘交颈为鸳鸯，胡颉颃兮共翱翔！凰兮凰兮从我栖，得托孳尾永为妃。交情通意心和谐，中夜相从知者谁？双翼俱起翻高飞，无感我思使余悲。——两汉·司马相如《凤求凰》
8  江南可采莲，莲叶何田田，鱼戏莲叶间。鱼戏莲叶东，鱼戏莲叶西，鱼戏莲叶南，鱼戏莲叶北。——两汉·佚名《江南》
9  皑如山上雪，皎若云间月。闻君有两意，故来相决绝。今日斗酒会，明旦沟水头。躞蹀御沟上，沟水东西流。凄凄复凄凄，嫁娶不须啼。愿得一心人，白头不相离。竹竿何袅袅，鱼尾何簁簁！男儿重意气，何用钱刀为！——两汉·卓文君《白头吟》
10  曾经沧海难为水，除却巫山不是云。取次花丛懒回顾，半缘修道半缘君。——唐代·元稹《离思五首·其四》
11  上邪，我欲与君相知，长命无绝衰。山无陵，江水为竭。冬雷震震，夏雨雪。天地合，乃敢与君绝。——两汉·佚名《上邪》
12  昨夜星辰昨夜风，画楼西畔桂堂东。身无彩凤双飞翼，心有灵犀一点通。隔座送钩春酒暖，分曹射覆蜡灯红。嗟余听鼓应官去，走马兰台类转蓬。——唐代·李商隐《无题·昨夜星辰昨夜风》
13  今夕何夕兮，搴舟中流。今日何日兮，得与王子同舟。蒙羞被好兮，不訾诟耻。心几烦而不绝兮，得知王子。山有木兮木有枝，心悦君兮君不知。——先秦·佚名《越人歌》
14  汉末建安中，庐江府小吏焦仲卿妻刘氏，为仲卿母所遣，自誓不嫁。其家逼之，乃投水而死。仲卿闻之，亦自缢于庭树。时人伤之，为诗云尔。孔雀东南飞，五里一徘徊。　　“十三能织素，十四学裁衣。十五弹箜篌，十六诵诗书。十七为君妇，心中常苦悲。君既为府吏，守节情不移。贱妾留空房，相见常日稀。鸡鸣入机织，夜夜不得息。三日断五匹，大人故嫌迟。非为织作迟，君家妇难为！妾不堪驱使，徒留无所施。便可白公姥，及时相遣归。”　　府吏得闻之，堂上启阿母：“儿已薄禄相，幸复得此妇。结发同枕席，黄泉共为友。共事二三年，始尔未为久。女行无偏斜，何意致不厚。”　　阿母谓府吏：“何乃太区区！此妇无礼节，举动自专由。吾意久怀忿，汝岂得自由！东家有贤女，自名秦罗敷。可怜体无比，阿母为汝求。便可速遣之，遣去慎莫留！”　　府吏长跪告：“伏惟启阿母。今若遣此妇，终老不复取！”　　阿母得闻之，槌床便大怒：“小子无所畏，何敢助妇语！吾已失恩义，会不相从许！”　　府吏默无声，再拜还入户。举言谓新妇，哽咽不能语：“我自不驱卿，逼迫有阿母。卿但暂还家，吾今且报府。不久当归还，还必相迎取。以此下心意，慎勿违吾语。”　　新妇谓府吏：“勿复重纷纭。往昔初阳岁，谢家来贵门。奉事循公姥，进止敢自专？昼夜勤作息，伶俜萦苦辛。谓言无罪过，供养卒大恩；仍更被驱遣，何言复来还！妾有绣腰襦，葳蕤自生光；红罗复斗帐，四角垂香囊；箱帘六七十，绿碧青丝绳，物物各自异，种种在其中。人贱物亦鄙，不足迎后人，留待作遗施，于今无会因。时时为安慰，久久莫相忘！”　　鸡鸣外欲曙，新妇起严妆。著我绣夹裙，事事四五通。足下蹑丝履，头上玳瑁光。腰若流纨素，耳著明月珰。指如削葱根，口如含朱丹。纤纤作细步，精妙世无双。　　上堂拜阿母，阿母怒不止。“昔作女儿时，生小出野里。本自无教训，兼愧贵家子。受母钱帛多，不堪母驱使。今日还家去，念母劳家里。”却与小姑别，泪落连珠子。“新妇初来时，小姑始扶床；今日被驱遣，小姑如我长。勤心养公姥，好自相扶将。初七及下九，嬉戏莫相忘。”出门登车去，涕落百余行。　　府吏马在前，新妇车在后。隐隐何甸甸，俱会大道口。下马入车中，低头共耳语：“誓不相隔卿，且暂还家去。吾今且赴府，不久当还归。誓天不相负！”　　新妇谓府吏：“感君区区怀！君既若见录，不久望君来。君当作磐石，妾当作蒲苇。蒲苇纫如丝，磐石无转移。我有亲父兄，性行暴如雷，恐不任我意，逆以煎我怀。”举手长劳劳，二情同依依 。　　入门上家堂，进退无颜仪。阿母大拊掌，不图子自归：“十三教汝织，十四能裁衣，十五弹箜篌，十六知礼仪，十七遣汝嫁，谓言无誓违。汝今何罪过，不迎而自归？”兰芝惭阿母：“儿实无罪过。”阿母大悲摧。　　还家十余日，县令遣媒来。云有第三郎，窈窕世无双。年始十八九，便言多令才。　　阿母谓阿女：“汝可去应之。”　　阿女含泪答：“兰芝初还时，府吏见丁宁，结誓不别离。今日违情义，恐此事非奇。自可断来信，徐徐更谓之。”　　阿母白媒人：“贫贱有此女，始适还家门。不堪吏人妇，岂合令郎君？幸可广问讯，不得便相许。”　　媒人去数日，寻遣丞请还，说有兰家女，承籍有宦官。云有第五郎，娇逸未有婚。遣丞为媒人，主簿通语言。直说太守家，有此令郎君，既欲结大义，故遣来贵门。　　阿母谢媒人：“女子先有誓，老姥岂敢言！”　　阿兄得闻之，怅然心中烦。举言谓阿妹：“作计何不量！先嫁得府吏，后嫁得郎君。否泰如天地，足以荣汝身。不嫁义郎体，其往欲何云？”　　兰芝仰头答：“理实如兄言。谢家事夫婿，中道还兄门。处分适兄意，那得自任专！虽与府吏要，渠会永无缘。登即相许和，便可作婚姻。”　　媒人下床去。诺诺复尔尔。还部白府君：“下官奉使命，言谈大有缘。”府君得闻之，心中大欢喜。视历复开书，便利此月内，六合正相应。良吉三十日，今已二十七，卿可去成婚。交语速装束，络绎如浮云。青雀白鹄舫，四角龙子幡。婀娜随风转，金车玉作轮。踯躅青骢马，流苏金镂鞍。赍钱三百万，皆用青丝穿。杂彩三百匹，交广市鲑珍。从人四五百，郁郁登郡门。　　阿母谓阿女：“适得府君书，明日来迎汝。何不作衣裳？莫令事不举！”　　阿女默无声，手巾掩口啼，泪落便如泻。移我琉璃榻，出置前窗下。左手持刀尺，右手执绫罗。朝成绣夹裙，晚成单罗衫。晻晻日欲暝，愁思出门啼。　　府吏闻此变，因求假暂归。未至二三里，摧藏马悲哀。新妇识马声，蹑履相逢迎。怅然遥相望，知是故人来。举手拍马鞍，嗟叹使心伤：“自君别我后，人事不可量。果不如先愿，又非君所详。我有亲父母，逼迫兼弟兄。以我应他人，君还何所望！”　　府吏谓新妇：“贺卿得高迁！磐石方且厚，可以卒千年；蒲苇一时纫，便作旦夕间。卿当日胜贵，吾独向黄泉！”　　新妇谓府吏：“何意出此言！同是被逼迫，君尔妾亦然。黄泉下相见，勿违今日言！”执手分道去，各各还家门。生人作死别，恨恨那可论？念与世间辞，千万不复全！　　府吏还家去，上堂拜阿母：“今日大风寒，寒风摧树木，严霜结庭兰。儿今日冥冥，令母在后单。故作不良计，勿复怨鬼神！命如南山石，四体康且直！”　　阿母得闻之，零泪应声落：“汝是大家子，仕宦于台阁。慎勿为妇死，贵贱情何薄！东家有贤女，窈窕艳城郭，阿母为汝求，便复在旦夕。”　　府吏再拜还，长叹空房中，作计乃尔立。转头向户里，渐见愁煎迫。　　其日牛马嘶，新妇入青庐。奄奄黄昏后，寂寂人定初。我命绝今日，魂去尸长留！揽裙脱丝履，举身赴清池。　　府吏闻此事，心知长别离。徘徊庭树下，自挂东南枝。　　两家求合葬，合葬华山傍。东西植松柏，左右种梧桐。枝枝相覆盖，叶叶相交通。中有双飞鸟，自名为鸳鸯。仰头相向鸣，夜夜达五更。行人驻足听，寡妇起彷徨。多谢后世人，戒之慎勿忘。——两汉·佚名《孔雀东南飞》
15  杨柳青青江水平，闻郎江上踏歌声。&踏歌声 一作：唱歌声&东边日出西边雨，道是无晴却有晴。&却有晴 一作：还有晴&——唐代·刘禹锡《竹枝词二首·其一》
16  一尺深红胜曲尘，天生旧物不如新。合欢桃核终堪恨，里许元来别有人。井底点灯深烛伊，共郎长行莫围棋。玲珑骰子安红豆，入骨相思知不知。——唐代·温庭筠《南歌子词二首》
17  静女其姝，俟我于城隅。爱而不见，搔首踟蹰。静女其娈，贻我彤管。彤管有炜，说怿女美。自牧归荑，洵美且异。匪女之为美，美人之贻。——先秦·佚名《静女》
18  菱叶萦波荷飐风，荷花深处小船通。 逢郎欲语低头笑，碧玉搔头落水中。——唐代·白居易《采莲曲》
19  昨夜星辰昨夜风，画楼西畔桂堂东。身无彩凤双飞翼，心有灵犀一点通。隔座送钩春酒暖，分曹射覆蜡灯红。嗟余听鼓应官去，走马兰台类转蓬。闻道阊门萼绿华，昔年相望抵天涯。岂知一夜秦楼客，偷看吴王苑内花。——唐代·李商隐《无题二首》
20  八岁偷照镜，长眉已能画。十岁去踏青，芙蓉作裙衩。十二学弹筝，银甲不曾卸。十四藏六亲，悬知犹未嫁。十五泣春风，背面秋千下。——唐代·李商隐《无题·八岁偷照镜》
21  山有扶苏，隰有荷华。不见子都，乃见狂且。山有乔松，隰有游龙，不见子充，乃见狡童。——先秦·佚名《山有扶苏》
22  几回花下坐吹箫，银汉红墙入望遥。似此星辰非昨夜，为谁风露立中宵。缠绵思尽抽残茧，宛转心伤剥后蕉。三五年时三五月，可怜杯酒不曾消。——清代·黄景仁《绮怀》
23  南有乔木，不可休思。汉有游女，不可求思。汉之广矣，不可泳思。江之永矣，不可方思。翘翘错薪，言刈其楚。之子于归，言秣其马。汉之广矣，不可泳思。江之永矣，不可方思。翘翘错薪，言刈其蒌。之子于归，言秣其驹。汉之广矣，不可泳思。江之永矣，不可方思。——先秦·佚名《汉广》
24  重帏深下莫愁堂，卧后清宵细细长。神女生涯原是梦，小姑居处本无郎。风波不信菱枝弱，月露谁教桂叶香。直道相思了无益，未妨惆怅是清狂。——唐代·李商隐《无题·重帏深下莫愁堂》
25  自爱残妆晓镜中，环钗漫篸绿丝丛。须臾日射胭脂颊，一朵红苏旋欲融。山泉散漫绕阶流，万树桃花映小楼。闲读道书慵未起，水晶帘下看梳头。红罗著压逐时新，吉了花纱嫩麴尘。第一莫嫌材地弱，些些纰缦最宜人。曾经沧海难为水，除却巫山不是云。取次花丛懒回顾，半缘修道半缘君。寻常百种花齐发，偏摘梨花与白人。今日江头两三树，可怜和叶度残春。——唐代·元稹《离思五首》
26  野有蔓草，零露漙兮。有美一人，清扬婉兮。邂逅相遇，适我愿兮。野有蔓草，零露瀼瀼。有美一人，婉如清扬。邂逅相遇，与子偕臧。——先秦·佚名《野有蔓草》
27  飒飒东风细雨来，芙蓉塘外有轻雷。金蟾啮锁烧香入，玉虎牵丝汲井回。贾氏窥帘韩掾少，宓妃留枕魏王才。春心莫共花争发，一寸相思一寸灰！——唐代·李商隐《无题·飒飒东风细雨来》
28  山桃红花满上头，蜀江春水拍山流。花红易衰似郎意，水流无限似侬愁。——唐代·刘禹锡《竹枝词·山桃红花满上头》
29  别梦依依到谢家，小廊回合曲阑斜。多情只有春庭月，犹为离人照落花。——唐代·张泌《寄人》
30  荷叶生时春恨生，荷叶枯时秋恨成。 深知身在情长在，怅望江头江水声。——唐代·李商隐《暮秋独游曲江》
31  飒飒秋风生，愁人怨离别。含情两相向，欲语气先咽。心曲千万端，悲来却难说。别后唯所思，天涯共明月。——唐代·孟郊《古怨别》
32  海外徒闻更九州，他生未卜此生休。空闻虎旅传宵柝，无复鸡人报晓筹。此日六军同驻马，当时七夕笑牵牛。如何四纪为天子，不及卢家有莫愁。——唐代·李商隐《马嵬·其二》
33  怅卧新春白袷衣，白门寥落意多违。红楼隔雨相望冷，珠箔飘灯独自归。远路应悲春晼晚，残霄犹得梦依稀。玉珰缄札何由达，万里云罗一雁飞。——唐代·李商隐《春雨》
34  连理枝头花正开，妒花风雨便相催。愿教青帝常为主，莫遣纷纷点翠苔。——宋代·朱淑真《落花》
35  女曰鸡鸣，士曰昧旦。子兴视夜，明星有烂。将翱将翔，弋凫与雁。弋言加之，与子宜之。宜言饮酒，与子偕老。琴瑟在御，莫不静好。知子之来之，杂佩以赠之。知子之顺之，杂佩以问之。知子之好之，杂佩以报之。——先秦·佚名《女曰鸡鸣》
36  来是空言去绝踪，月斜楼上五更钟。梦为远别啼难唤，书被催成墨未浓。蜡照半笼金翡翠，麝熏微度绣芙蓉。刘郎已恨蓬山远，更隔蓬山一万重！——唐代·李商隐《无题·来是空言去绝踪》
37  汉兵已略地，四方楚歌声。大王意气尽，贱妾何聊生！——两汉·虞姬《和项王歌》
38  我有所念人，隔在远远乡。我有所感事，结在深深肠。乡远去不得，无日不瞻望。肠深解不得，无夕不思量。况此残灯夜，独宿在空堂。秋天殊未晓，风雨正苍苍。不学头陀法，前心安可忘。——唐代·白居易《夜雨》
39  公子王孙逐后尘，绿珠垂泪滴罗巾。侯门一入深如海，从此萧郎是路人。——唐代·崔郊《赠去婢》
40  油壁香车不再逢，峡云无迹任西东。梨花院落溶溶月，柳絮池塘淡淡风。几日寂寥伤酒后，一番萧瑟禁烟中。鱼书欲寄何由达，水远山长处处同。——宋代·晏殊《无题·油壁香车不再逢》
41  野有死麕，白茅包之。有女怀春，吉士诱之。林有朴樕，野有死鹿。白茅纯束，有女如玉。舒而脱脱兮！无感我帨兮！无使尨也吠！——先秦·佚名《野有死麕》
42  灼灼荷花瑞，亭亭出水中。一茎孤引绿，双影共分红。色夺歌人脸，香乱舞衣风。名莲自可念，况复两心同。——隋代·杜公瞻《咏同心芙蓉》
43  妾发初覆额，折花门前剧。郎骑竹马来，绕床弄青梅。同居长干里，两小无嫌猜。十四为君妇，羞颜未尝开。&未尝 一作：尚不&低头向暗壁，千唤不一回。十五始展眉，愿同尘与灰。常存抱柱信，岂上望夫台。十六君远行，瞿塘滟滪堆。五月不可触，猿声天上哀。&猿声 一作：鸣&门前迟行迹，一一生绿苔。苔深不能扫，落叶秋风早。八月蝴蝶黄，双飞西园草。感此伤妾心，坐愁红颜老。早晚下三巴，预将书报家。相迎不道远，直至长风沙。忆妾深闺里，烟尘不曾识。嫁与长干人，沙头候风色。五月南风兴，思君下巴陵。八月西风起，想君发扬子。去来悲如何，见少别离多。湘潭几日到，妾梦越风波。昨夜狂风度，吹折江头树。淼淼暗无边，行人在何处。北客真王公，朱衣满江中。日暮来投宿，数朝不肯东。好乘浮云骢，佳期兰渚东。鸳鸯绿浦上，翡翠锦屏中。自怜十五馀，颜色桃李红。那作商人妇，愁水复愁风。——唐代·李白《长干行二首》
44  菁菁者莪，在彼中阿。既见君子，乐且有仪。菁菁者莪，在彼中沚。既见君子，我心则喜。菁菁者莪，在彼中陵。既见君子，锡我百朋。泛泛杨舟，载沉载浮。既见君子，我心则休。——先秦·佚名《菁菁者莪》
45  水纹珍簟思悠悠，千里佳期一夕休。从此无心爱良夜，任他明月下西楼。——唐代·李益《写情》
46  来是空言去绝踪，月斜楼上五更钟。梦为远别啼难唤，书被催成墨未浓。蜡照半笼金翡翠，麝熏微度绣芙蓉。刘郎已恨蓬山远，更隔蓬山一万重。飒飒东风细雨来，芙蓉塘外有轻雷。金蟾啮锁烧香入，玉虎牵丝汲井回。贾氏窥帘韩掾少，宓妃留枕魏王才。春心莫共花争发，一寸相思一寸灰。含情春晼晚，暂见夜阑干。楼响将登怯，帘烘欲过难。多羞钗上燕，真愧镜中鸾。归去横塘晓，华星送宝鞍。何处哀筝随急管，樱花永巷垂杨岸。东家老女嫁不售，白日当天三月半。溧阳公主年十四，清明暖后同墙看。归来展转到五更，梁间燕子闻长叹。——唐代·李商隐《无题四首》
47  有所思，乃在大海南。何用问遗君，双珠玳瑁簪。用玉绍缭之。闻君有他心，拉杂摧烧之。摧烧之，当风扬其灰！从今以往，勿复相思，相思与君绝！鸡鸣狗吠，兄嫂当知之。妃呼狶！秋风肃肃晨风飔，东方须臾高知之！——两汉·佚名《有所思》
48  将仲子兮，无逾我里，无折我树杞。岂敢爱之？畏我父母。仲可怀也，父母之言亦可畏也。将仲子兮，无逾我墙，无折我树桑。岂敢爱之？畏我诸兄。仲可怀也，诸兄之言亦可畏也。将仲子兮，无逾我园，无折我树檀。岂敢爱之？畏人之多言。仲可怀也，人之多言亦可畏也。——先秦·佚名《将仲子》
49  垂钓绿湾春，春深杏花乱。潭清疑水浅，荷动知鱼散。日暮待情人，维舟绿杨岸。——唐代·储光羲《钓鱼湾》
50  出其东门，有女如云。虽则如云，匪我思存。缟衣綦巾，聊乐我员。出其闉闍，有女如荼。虽则如荼，匪我思且。缟衣茹藘，聊可与娱。——先秦·佚名《出其东门》
51  车遥遥兮马洋洋，追思君兮不可忘。君安游兮西入秦，愿为影兮随君身。君在阴兮影不见，君依光兮妾所愿。——魏晋·傅玄《车遥遥篇》
52  匏有苦叶，济有深涉。深则厉，浅则揭。有瀰济盈，有鷕雉鸣。济盈不濡轨，雉鸣求其牡。雍雍鸣雁，旭日始旦。士如归妻，迨冰未泮。招招舟子，人涉卬否。人涉卬否，卬须我友。——先秦·佚名《匏有苦叶》
53  春江月出大堤平，堤上女郎连袂行。唱尽新词欢不见，红霞映树鹧鸪鸣。——唐代·刘禹锡《踏歌词四首·其一》
54  羞日遮罗袖，愁春懒起妆。易求无价宝，难得有情郎。枕上潜垂泪，花间暗断肠。自能窥宋玉，何必恨王昌？——唐代·鱼玄机《赠邻女》
55  当时我醉美人家，美人颜色娇如花。今日美人弃我去，青楼珠箔天之涯。天涯娟娟姮娥月，三五二八盈又缺。翠眉蝉鬓生别离，一望不见心断绝。心断绝，几千里？梦中醉卧巫山云，觉来泪滴湘江水。湘江两岸花木深，美人不见愁人心。含愁更奏绿绮琴，调高弦绝无知音。美人兮美人，不知为暮雨兮为朝云。相思一夜梅花发，忽到窗前疑是君。——唐代·卢仝《有所思》
56  白帝城头春草生，白盐山下蜀江清。南人上来歌一曲，北人莫上动乡情。山桃红花满上头，蜀江春水拍山流。花红易衰似郎意，水流无限似侬愁。江上朱楼新雨晴，瀼西春水縠文生。桥东桥西好杨柳，人来人去唱歌行。日出三竿春雾消，江头蜀客驻兰桡。凭寄狂夫书一纸，信在成都万里桥。两岸山花似雪开，家家春酒满银杯。昭君坊中多女伴，永安宫外踏青来。城西门前滟滪堆，年年波浪不能摧。懊恼人心不如石，少时东去复西来。瞿塘嘈嘈十二滩，此中道路古来难。长恨人心不如水，等闲平地起波澜。巫峡苍苍烟雨时，清猿啼在最高枝。个里愁人肠自断，由来不是此声悲。山上层层桃李花，云间烟火是人家。银钏金钗来负水，长刀短笠去烧畲。——唐代·刘禹锡《竹枝词九首》
57  大车槛槛，毳衣如菼。岂不尔思？畏子不敢。大车啍啍，毳衣如璊。岂不尔思？畏子不奔。榖则异室，死则同穴。谓予不信，有如皎日。——先秦·佚名《大车》
58  榴枝婀娜榴实繁，榴膜轻明榴子鲜。 可羡瑶池碧桃树，碧桃红颊一千年。——唐代·李商隐《石榴》
59  铜簧韵脆锵寒竹，新声慢奏移纤玉。眼色暗相钩，秋波横欲流。雨云深绣户，来便谐衷素。宴罢又成空，魂迷春梦中。——唐代·李煜《菩萨蛮·铜簧韵脆锵寒竹》
60  爰采唐矣？沬之乡矣。云谁之思？美孟姜矣。期我乎桑中，要我乎上宫，送我乎淇之上矣。爰采麦矣？沬之北矣。云谁之思？美孟弋矣。期我乎桑中，要我乎上宫，送我乎淇之上矣。爰采葑矣？沬之东矣。云谁之思？美孟庸矣。期我乎桑中，要我乎上宫，送我乎淇之上矣。——先秦·佚名《桑中》
61  溱与洧，方涣涣兮。士与女，方秉蕑兮。女曰观乎？士曰既且，且往观乎？洧之外，洵訏且乐。维士与女，伊其相谑，赠之以勺药。溱与洧，浏其清矣。士与女，殷其盈矣。女曰观乎？士曰既且，且往观乎？洧之外，洵訏且乐。维士与女，伊其将谑，赠之以勺药。——先秦·佚名《溱洧》
62  隰桑有阿，其叶有难。既见君子，其乐如何。隰桑有阿，其叶有沃。既见君子，云何不乐。隰桑有阿，其叶有幽。既见君子，德音孔胶。心乎爱矣，遐不谓矣？中心藏之，何日忘之！——先秦·佚名《隰桑》
63  春蚕不应老，昼夜常怀丝。何惜微躯尽，缠绵自有时。——南北朝·佚名《作蚕丝》
64  碧阑干外绣帘垂，猩血屏风画折枝。 八尺龙须方锦褥，已凉天气未寒时。——唐代·韩偓《已凉》
65  杨柳千条拂面丝，绿烟金穗不胜吹。香随静婉歌尘起，影伴娇娆舞袖垂。羌管一声何处曲，流莺百啭最高枝。千门九陌花如雪，飞过宫墙两自知。——唐代·温庭筠《题柳》
66  我所思兮在太山。欲往从之梁父艰，侧身东望涕沾翰。美人赠我金错刀，何以报之英琼瑶。路远莫致倚逍遥，何为怀忧心烦劳。我所思兮在桂林。欲往从之湘水深，侧身南望涕沾襟。美人赠我琴琅玕，何以报之双玉盘。路远莫致倚惆怅，何为怀忧心烦伤。我所思兮在汉阳。欲往从之陇阪长，侧身西望涕沾裳。美人赠我貂襜褕，何以报之明月珠。路远莫致倚踟蹰，何为怀忧心烦纡。我所思兮在雁门。欲往从之雪雰雰，侧身北望涕沾巾。美人赠我锦绣段，何以报之青玉案。路远莫致倚增叹，何为怀忧心烦惋。——两汉·张衡《四愁诗》
67  饮马长城窟，水寒伤马骨。往谓长城吏，慎莫稽留太原卒！官作自有程，举筑谐汝声！男儿宁当格斗死，何能怫郁筑长城。长城何连连，连连三千里。边城多健少，内舍多寡妇。作书与内舍，便嫁莫留住。善待新姑嫜，时时念我故夫子！报书往边地，君今出语一何鄙？身在祸难中，何为稽留他家子？生男慎莫举，生女哺用脯。君独不见长城下，死人骸骨相撑拄。结发行事君，慊慊心意关。明知边地苦，贱妾何能久自全？——魏晋·陈琳《饮马长城窟行》
68  我出东门游，邂逅承清尘。思君即幽房，侍寝执衣巾。时无桑中契，迫此路侧人。我既媚君姿，君亦悦我颜。何以致拳拳？绾臂双金环。何以道殷勤？约指一双银。何以致区区？耳中双明珠。何以致叩叩？香囊系肘后。何以致契阔？绕腕双跳脱。何以结恩情？美玉缀罗缨。何以结中心？素缕连双针。何以结相于？金薄画搔头。何以慰别离？耳后玳瑁钗。何以答欢忻？纨素三条裙。何以结愁悲？白绢双中衣。与我期何所？乃期东山隅。日旰兮不来，谷风吹我襦。远望无所见，涕泣起踟蹰。与我期何所？乃期山南阳。日中兮不来，飘风吹我裳。逍遥莫谁睹，望君愁我肠。与我期何所？乃期西山侧。日夕兮不来，踯躅长叹息。远望凉风至，俯仰正衣服。与我期何所？乃期山北岑。日暮兮不来，凄风吹我襟。望君不能坐，悲苦愁我心。爱身以何为，惜我华色时。中情既款款，然后克密期。褰衣蹑茂草，谓君不我欺。厕此丑陋质，徙倚无所之。自伤失所欲，泪下如连丝。——魏晋·繁钦《定情诗》
69  西施越溪女，出自苎萝山。秀色掩今古，荷花羞玉颜。浣纱弄碧水，自与清波闲。皓齿信难开，沉吟碧云间。勾践徵绝艳，扬蛾入吴关。提携馆娃宫，杳渺讵可攀。一破夫差国，千秋竟不还。——唐代·李白《西施》
70  乌舍凌波肌似雪，亲持红叶索题诗。还卿一钵无情泪，恨不相逢未剃时。春雨楼头尺八箫，何时归看浙江潮？芒鞋破钵无人识，踏过樱花第几桥？——清代·苏曼殊《本事诗十首·选二》
71  东门之杨，其叶牂牂。昏以为期，明星煌煌。东门之杨，其叶肺肺。昏以为期，明星晢晢。——先秦·佚名《东门之杨》
72  善鼓云和瑟，常闻帝子灵。冯夷空自舞，楚客不堪听。苦调凄金石，清音入杳冥。苍梧来怨慕，白芷动芳馨。流水传潇浦，悲风过洞庭。曲终人不见，江上数峰青。——唐代·钱起《省试湘灵鼓瑟》
73  黄云城边乌欲栖，归飞哑哑枝上啼。机中织锦秦川女，碧纱如烟隔窗语。停梭怅然忆远人，独宿孤房泪如雨。——唐代·李白《乌夜啼》
74  初夜含娇入洞房，理残妆，柳眉长。翡翠屏中，亲爇玉炉香。整顿金钿呼小玉，排红烛，待潘郎。——五代·和凝《江城子·初夜含娇入洞房》
75  几回花下坐吹箫，银汉红墙入望遥。似此星辰非昨夜，为谁风露立中宵。缠绵思尽抽残茧，宛转心伤剥后蕉。三五年时三五月，可怜杯酒不曾消。——清代·黄景仁《绮怀十六首·其十五》
76  不得哭，潜别离。不得语，暗相思。两心之外无人知。深笼夜锁独栖鸟，利剑春断连理枝。河水虽浊有清日，乌头虽黑有白时。惟有潜离与暗别，彼此甘心无后期。——唐代·白居易《潜别离》
77  忆泥燕，飞到画堂前。占得杏梁安稳处，体轻唯有主人怜，堪羡好因缘。——唐代·牛峤《忆江南·衔泥燕》
78  宝髻偏宜宫样，莲脸嫩，体红香。眉黛不须张敞画，天教入鬓长。莫倚倾国貌，嫁取个，有情郎。彼此当年少，莫负好时光。——唐代·李隆基《好时光·宝髻偏宜宫样》
79  丘中有麻，彼留子嗟。彼留子嗟，将其来施施。丘中有麦，彼留子国。彼留子国，将其来食。丘中有李，彼留之子。彼留之子，贻我佩玖。——先秦·佚名《丘中有麻》
80  烟霄微月澹长空，银汉秋期万古同。 几许欢情与离恨，年年并在此宵中。——唐代·白居易《七夕》
81  衡门之下，可以栖迟。泌之洋洋，可以乐饥。岂其食鱼，必河之鲂？岂其取妻，必齐之姜？岂其食鱼，必河之鲤？岂其取妻，必宋之子？——先秦·佚名《衡门》
82  东门之枌，宛丘之栩。子仲之子，婆娑其下。穀旦于差，南方之原。不绩其麻，市也婆娑。穀旦于逝，越以鬷迈。视尔如荍，贻我握椒。——先秦·佚名《东门之枌》
83  碧城十二曲阑干，犀辟尘埃玉辟寒。阆苑有书多附鹤，女床无树不栖鸾。星沉海底当窗见，雨过河源隔座看。若是晓珠明又定，一生长对水晶盘。对影闻声已可怜，玉池荷叶正田田。不逢萧史休回首，莫见洪崖又拍肩。紫凤放娇衔楚佩，赤鳞狂舞拨湘弦。鄂君怅望舟中夜，绣被焚香独自眠。七夕来时先有期，洞房帘箔至今垂。玉轮顾兔初生魄，铁网珊瑚未有枝。检与神方教驻景，收将凤纸写相思。武皇内传分明在，莫道人间总不知。——唐代·李商隐《碧城三首》
84  东门之墠，茹藘在阪。其室则迩，其人甚远。东门之栗，有践家室。岂不尔思？子不我即！——先秦·佚名《东门之墠》
85  晚日照空矶，采莲承晚晖。风起湖难渡，莲多采未稀。棹动芙蓉落，船移白鹭飞。荷丝傍绕腕，菱角远牵衣。——南北朝·萧纲《采莲曲》
86  茂陵多病后，尚爱卓文君。酒肆人间世，琴台日暮云。野花留宝靥，蔓草见罗裙。归凤求凰意，寥寥不复闻。——唐代·杜甫《琴台》
87  绿江深见底，高浪直翻空。惯是湖边住，舟轻不畏风。逐流牵荇叶，缘岸摘芦苗。为惜鸳鸯鸟，轻轻动画桡。日暮长江里，相邀归渡头。落花如有意，来去逐船流。隔江看树色，沿月听歌声。不是长干住，那从此路行。——唐代·储光羲《江南曲四首》
88  华山畿，华山畿，君既为侬死，独生为谁施？欢若见怜时，棺木为侬开。——南北朝·佚名《华山畿·君既为侬死》
89  怅望银河吹玉笙，楼寒院冷接平明。重衾幽梦他年断，别树羁雌昨夜惊。月榭故香因雨发，风帘残烛隔霜清。不须浪作缑山意，湘瑟秦箫自有情。——唐代·李商隐《银河吹笙》
90  献岁发，吾将行。春山茂，春日明。园中鸟，多嘉声。梅始发，柳始青。泛舟舻，齐棹惊。奏《采菱》，歌《鹿鸣》。风微起，波微生。弦亦发，酒亦倾。入莲池，折桂枝。芳袖动，芬叶披。两相思，两不知。——南北朝·鲍照《春日行》
91  木兰桨子藕花乡，唱罢厅红晚气凉。烟外柳丝湖外水，山眉澹碧月眉黄。——清代·姚燮《韩庄闸舟中七夕》
92  天子居未央，妾侍卷衣裳。顾无紫宫宠，敢拂黄金床。水至亦不去，熊来尚可当。微身奉日月，飘若萤之光。愿君采葑菲，无以下体妨。——唐代·李白《秦女卷衣》
93  菡萏香连十顷陂，小姑贪戏采莲迟。 晚来弄水船头湿，更脱红裙裹鸭儿。 船动湖光滟滟秋，贪看年少信船流。 无端隔水抛莲子，遥被人知半日羞。——唐代·皇甫松《采莲子二首》
94  幸会东城宴未回，年华忧共水相催。梁家宅里秦宫入，赵后楼中赤凤来。冰簟且眠金镂枕，琼筵不醉玉交杯。宓妃愁坐芝田馆，用尽陈王八斗才。——唐代·李商隐《可叹》
95  双燕复双燕，双飞令人羡。玉楼珠阁不独栖，金窗绣户长相见。柏梁失火去，因入吴王宫。吴宫又焚荡，雏尽巢亦空。憔悴一身在，孀雌忆故雄。双飞难再得，伤我寸心中。——唐代·李白《双燕离》
96  蓬莱院闭天台女，画堂昼寝人无语。抛枕翠云光，绣衣闻异香。潜来珠锁动，惊觉银屏梦。脸慢笑盈盈，相看无限情。——唐代·李煜《菩萨蛮·蓬莱院闭天台女》
97  相见休言有泪珠，酒阑重得叙欢娱，凤屏鸳枕宿金铺。兰麝细香闻喘息，绮罗纤缕见肌肤，此时还恨薄情无？——唐代·欧阳炯《浣溪沙·相见休言有泪珠》
98  江水春沉沉，上有双竹林。竹叶坏水色，郎亦坏人心。——唐代·郭元振《杂曲歌辞·春江曲》
99  素丝带金地，窗间掬飞尘。偷得凤凰钗，门前乞行人。新长青丝发，哑哑言语黠。随人敲铜镜，街头救明月。东家新长儿，与妾同时生。并长两心熟，到大相呼名。——唐代·于鹄《古词三首》
100  穆穆清风至，吹我罗衣裾。青袍似春草，草长条风舒。朝登津梁山，褰裳望所思。安得抱柱信，皎日以为期。——两汉·佚名《穆穆清风至》
101  秦嘉，字士会，陇西人也。为郡上计。其妻徐淑，寝疾还家，不获面别。赠诗云尔。人生譬朝露，居世多屯蹇。忧艰常早至，欢会常苦晚。念当奉时役，去尔日遥远。遣车迎子还，空往复空返。省书情凄怆，临食不能饭。独坐空房中，谁与相劝勉？长夜不能眠，伏枕独辗转。忧来如循环，匪席不可卷。皇灵无私亲，为善荷天禄。伤我与尔身，少小罹茕独。既得结大义，欢乐苦不足。念当远离别，思念叙款曲。河广无舟梁，道近隔丘陆。临路怀惆怅，中驾正踯躅。浮云起高山，悲风激深谷。良马不回鞍，轻车不转毂。针药可屡进，愁思难为数。贞士笃终始，恩义不可属。肃肃仆夫征，锵锵扬和铃。清晨当引迈，束带待鸡鸣。顾看空室中，仿佛想姿形。一别怀万恨，起坐为不宁。何用叙我心，遗思致款诚。宝钗好耀首，明镜可鉴形。芳香去垢秽，素琴有清声。诗人感木瓜，乃欲答瑶琼。愧彼赠我厚，惭此往物轻。虽知未足报，贵用叙我情。——两汉·秦嘉《赠妇诗三首》
102  朝云乱人目，帝女湘川宿。折菡巫山下，采荇洞庭腹。故以轻薄好，千里命舻舳。何事非相思，江上葳蕤竹。——南北朝·吴均《登二妃庙》
103  月昃鸣珂动，花连绣户春。盘龙玉台镜，唯待画眉人。——唐代·王昌龄《朝来曲》
104  妾家住横塘，红纱满桂香。青云教绾头上髻，明月与作耳边珰。莲风起，江畔春；大堤上，留北人。郎食鲤鱼尾，妾食猩猩唇。莫指襄阳道，绿浦归帆少。今日菖蒲花，明朝枫树老。——唐代·李贺《大堤曲》
105  自从别后减容光，半是思郎半恨郎。 欲识旧来云髻样，为奴开取缕金箱。——唐代·太原妓《寄欧阳詹》
106  江南江北愁望，相思相忆空吟。鸳鸯暖卧沙浦，鸂鶒闲飞橘林。烟里歌声隐隐，渡头月色沉沉。含情咫尺千里，况听家家远砧。——唐代·鱼玄机《隔汉江寄子安》
107  井上辘轳床上转。水声繁，弦声浅。情若何，荀奉倩。城头日，长向城头住。一日作千年，不须流下去。——唐代·李贺《后园凿井歌》
108  麦陇青青三月时，白雉朝飞挟两雌。锦衣绣翼何离褷，犊牧采薪感之悲。春天和，白日暖。啄食饮泉勇气满，争雄斗死绣颈断。雉子班奏急管弦，倾心酒美尽玉碗。枯杨枯杨尔生稊，我独七十而孤栖。弹弦写恨意不尽，瞑目归黄泥。——唐代·李白《雉朝飞》
109  江东大道日华春，垂杨挂柳扫清尘。淇水昨送泪沾巾，红妆宿昔已应新。——南北朝·萧子显《春别诗四首·其三》
110  自从别欢后，叹音不绝响。黄檗向春生，苦心随日长。——南北朝·佚名《子夜四时歌·自从别欢后》
111  不得长相守，青春夭蕣华。旧游今永已，泉路却为家。早知离别切人心，悔作从来恩爱深。黄泉冥寞虽长逝，白日屏帷还重寻。——唐代·韦璜《赠夫二首》
112  藕丝作线难胜针，蕊粉染黄那得深。玉白兰芳不相顾，青楼一笑轻千金。莫言自古皆如此，健剑刜钟铅绕指。三秋庭绿尽迎霜，惟有荷花守红死。庐江小吏朱斑轮，柳缕吐芽香玉春。两股金钗已相许，不令独作空成尘。悠悠楚水流如马，恨紫愁红满平野。野土千年怨不平，至今烧作鸳鸯瓦。——唐代·温庭筠《懊恼曲》
113  无限荷香染暑衣，阮郎何处弄船归。自惭不及鸳鸯侣，犹得双双近钓矶。——唐代·鱼玄机《闻李端公垂钓回寄赠》
114  人间一叶梧桐飘，蓐收行秋回斗杓。神宫召集役灵鹊，直渡天河云作桥。桥东美人天帝子，机杼年年劳玉指。织成云雾紫绡衣，辛苦无欢容不理。帝怜独居无与娱，河西嫁得牵牛夫。自从嫁后废织纴，绿鬓云鬟朝暮梳。贪欢不归天帝怒，谪归却踏来时路。但令一岁一相逢，七月七日河边渡。别多会少知奈何，却忆从前恩爱多。匆匆离恨说不尽，烛龙已驾随羲和。河边灵官晓催发，令严不管轻离别。空将泪作雨滂沱，泪痕有尽愁无歇。寄言织女若休叹，天地无情会相见。犹胜嫦娥不嫁人，夜夜孤眠广寒殿。——宋代·张耒《七夕歌》
115  青蒲衔紫茸，长叶复从风。与君同舟去，拔蒲五湖中。朝发桂兰渚，昼息桑榆下。与君同拔蒲，竟日不成把。——未知·佚名《拔蒲二首》
116  三春怨离泣，九秋欣期歌。驾鸾行日时，月明济长河。——未知·佚名《七日夜女歌·其一》
117  长河起秋云，汉渚风凉发。含欣出霄路，可笑向明月。——未知·佚名《七日夜女歌·其二》
118  离恨如旨酒，古今饮皆醉。只恐长江水，尽是儿女泪。伊余非此辈，送人空把臂。他日再相逢，清风动天地。——唐代·贯休《古离别》
1  船离洪泽岸头沙，人到淮河意不佳。何必桑乾方是远，中流以北即天涯！刘岳张韩宣国威，赵张二相筑皇基。长淮咫尺分南北，泪湿秋风欲怨谁？两岸舟船各背驰，波浪交涉亦难为。只余鸥鹭无拘管，北去南来自在飞。中原父老莫空谈，逢着王人诉不堪。却是归鸿不能语，一年一度到江南。——宋代·杨万里《初入淮河四绝句》
1  蓼蓼者莪，匪莪伊蒿。哀哀父母，生我劬劳。蓼蓼者莪，匪莪伊蔚。哀哀父母，生我劳瘁。瓶之罄矣，维罍之耻。鲜民之生，不如死之久矣。无父何怙？无母何恃？出则衔恤，入则靡至。父兮生我，母兮鞠我。抚我畜我，长我育我，顾我复我，出入腹我。欲报之德。昊天罔极！南山烈烈，飘风发发。民莫不穀，我独何害！南山律律，飘风弗弗。民莫不穀，我独不卒！——先秦·佚名《蓼莪》
1  梁上有双燕，翩翩雄与雌。衔泥两椽间，一巢生四儿。四儿日夜长，索食声孜孜。青虫不易捕，黄口无饱期。觜爪虽欲敝，心力不知疲。须臾十来往，犹恐巢中饥。辛勤三十日，母瘦雏渐肥。喃喃教言语，一一刷毛衣。一旦羽翼成，引上庭树枝。举翅不回顾，随风四散飞。雌雄空中鸣，声尽呼不归。却入空巢里，啁啾终夜悲。燕燕尔勿悲，尔当返自思。思尔为雏日，高飞背母时。当时父母念，今日尔应知。——唐代·白居易《燕诗示刘叟》
2  有来雝雝，至止肃肃。相维辟公，天子穆穆。于荐广牡，相予肆祀。假哉皇考！绥予孝子。宣哲维人，文武维后。燕及皇天，克昌厥后。绥我眉寿，介以繁祉，既右烈考，亦右文母。——先秦·佚名《周颂·雝》
1  庭前芍药妖无格，池上芙蕖净少情。唯有牡丹真国色，花开时节动京城。——唐代·刘禹锡《赏牡丹》
2  一自胡尘入汉关，十年伊洛路漫漫。青墩溪畔龙钟客，独立东风看牡丹。——宋代·陈与义《咏牡丹》
3  翰林院北厅花下作惆怅阶前红牡丹，晚来唯有两枝残。明朝风起应吹尽，夜惜衰红把火看。新昌窦给事宅南亭花下作寂寞萎红低向雨，离披破艳散随风。晴明落地犹惆怅，何况飘零泥土中。——唐代·白居易《惜牡丹花二首》
4  牡丹芳，牡丹芳，黄金蕊绽红玉房。千片赤英霞烂烂，百枝绛点灯煌煌。照地初开锦绣段，当风不结兰麝囊。仙人琪树白无色，王母桃花小不香。宿露轻盈泛紫艳，朝阳照耀生红光。红紫二色间深浅，向背万态随低昂。映叶多情隐羞面，卧丛无力含醉妆。低娇笑容疑掩口，凝思怨人如断肠。浓姿贵彩信奇绝，杂卉乱花无比方。石竹金钱何细碎，芙蓉芍药苦寻常。遂使王公与卿士，游花冠盖日相望。庳车软舆贵公主，香衫细马豪家郎。卫公宅静闭东院，西明寺深开北廊。戏蝶双舞看人久，残莺一声春日长。共愁日照芳难驻，仍张帷幕垂阴凉。花开花落二十日，一城之人皆若狂。三代以还文胜质，人心重华不重实。重华直至牡丹芳，其来有渐非今日。元和天子忧农桑，恤下动天天降祥。去岁嘉禾生九穗，田中寂寞无人至。今年瑞麦分两岐，君心独喜无人知。无人知，可叹息。我愿暂求造化力，减却牡丹妖艳色。少回卿士爱花心，同似吾君忧稼穑。——唐代·白居易《牡丹芳》
5  去春零落暮春时，泪湿红笺怨别离。常恐便同巫峡散，因何重有武陵期。传情每向馨香得，不语还应彼此知。只欲栏边安枕席，夜深闲共说相思。——唐代·薛涛《牡丹》
6  绿艳闲且静，红衣浅复深。花心愁欲断，春色岂知心。——唐代·王维《红牡丹》
7  此花名价别，开艳益皇都。香遍苓菱死，红烧踯躅枯。 软光笼细脉，妖色暖鲜肤。满蕊攒黄粉，含棱缕绛苏。 好和薰御服，堪画入宫图。晚态愁新妇，残妆望病夫。 教人知个数，留客赏斯须。一夜轻风起，千金买亦无。——唐代·王建《赏牡丹》
8  莲枝未长秦蘅老，走马驮金斸春草。水灌香泥却月盘，一夜绿房迎白晓。美人醉语园中烟，晚华已散蝶又阑。梁王老去罗衣在，拂袖风吹蜀国弦。归霞帔拖蜀帐昏，嫣红落粉罢承恩。檀郎谢女眠何处？楼台月明燕夜语。——唐代·李贺《牡丹种曲》
9  迟开都为让群芳，贵地栽成对玉堂。红艳袅烟疑欲语，素华映月只闻香。剪裁偏得东风意，淡薄似矜西子妆。雅称花中为首冠，年年长占断春光。——唐代·殷文圭《赵侍郎看红白牡丹因寄杨状头赞图》
10  下苑他年未可追，西州今日忽相期。水亭暮雨寒犹在，罗荐春香暖不知。舞蝶殷勤收落蕊，有人惆怅卧遥帷。章台街里芳菲伴，且问宫腰损几枝？浪笑榴花不及春，先期零落更愁人。玉盘迸泪伤心数，锦瑟惊弦破梦频。万里重阴非旧圃，一年生意属流尘。前溪舞罢君回顾，并觉今朝粉态新。——唐代·李商隐《回中牡丹为雨所败二首》
11  长安豪贵惜春残，争玩街西紫牡丹。 别有玉盘承露冷，无人起就月中看。——唐代·卢纶《裴给事宅白牡丹》
12  凡卉与时谢，妍华丽兹晨。欹红醉浓露，窈窕留馀春。孤赏白日暮，暄风动摇频。夜窗蔼芳气，幽卧知相亲。愿致溱洧赠，悠悠南国人。——唐代·柳宗元《戏题阶前芍药》
13  赁宅得花饶，初开恐是妖。粉光深紫腻，肉色退红娇。且愿风留著，惟愁日炙燋。可怜零落蕊，收取作香烧。——唐代·王建《题所赁宅牡丹花》
14  偶然相遇人间世，合在增城阿姥家。有此倾城好颜色，天教晚发赛诸花。——唐代·刘禹锡《思黯南墅赏牡丹》
1  尔牛角弯环，我牛尾秃速。共拈短笛与长鞭，南亩东冈去相逐。日斜草远牛行迟，牛劳牛饥唯我知；牛上唱歌牛下坐，夜归还向牛边卧。长年牧牛百不忧，但恐输租卖我牛。——明代·高启《牧牛词》
1  风劲角弓鸣，将军猎渭城。草枯鹰眼疾，雪尽马蹄轻。忽过新丰市，还归细柳营。回看射雕处，千里暮云平。——唐代·王维《观猎》
2  林暗草惊风，将军夜引弓。平明寻白羽，没在石棱中。——唐代·卢纶《和张仆射塞下曲·其二》
3  子之还兮，遭我乎峱之间兮。并驱从两肩兮，揖我谓我儇兮。子之茂兮，遭我乎峱之道兮。并驱从两牡兮，揖我谓我好兮。子之昌兮，遭我乎峱之阳兮。并驱从两狼兮，揖我谓我臧兮。——先秦·佚名《还》
4  彼茁者葭，壹发五豝，于嗟乎驺虞！彼茁者蓬，壹发五豵，于嗟乎驺虞！——先秦·佚名《驺虞》
5  断竹，续竹；飞土，逐宍。——先秦·佚名《弹歌》
6  叔于田，巷无居人。岂无居人？不如叔也。洵美且仁。叔于狩，巷无饮酒。岂无饮酒？不如叔也。洵美且好。叔适野，巷无服马。岂无服马？不如叔也。洵美且武。——先秦·佚名《叔于田》
7  叔于田，乘乘马。执辔如组，两骖如舞。叔在薮，火烈具举。袒裼暴虎，献于公所。将叔勿狃，戒其伤女。叔于田，乘乘黄。两服上襄，两骖雁行。叔在薮，火烈具扬。叔善射忌，又良御忌。抑罄控忌，抑纵送忌。叔于田，乘乘鸨。两服齐首，两骖如手。叔在薮，火烈具阜。叔马慢忌，叔发罕忌，抑释掤忌，抑鬯弓忌。——先秦·佚名《大叔于田》
8  驷驖孔阜，六辔在手。公之媚子，从公于狩。奉时辰牡，辰牡孔硕。公曰左之，舍拔则获。游于北园，四马既闲。輶车鸾镳，载猃歇骄。——先秦·佚名《驷驖》
9  我车既攻，我马既同。四牡庞庞，驾言徂东。田车既好，田牡孔阜。东有甫草，驾言行狩。之子于苗，选徒嚣嚣。建旐设旄，搏兽于敖。驾彼四牡，四牡奕奕。赤芾金舄，会同有绎。决拾既佽，弓矢既调。射夫既同，助我举柴。四黄既驾，两骖不猗。不失其驰，舍矢如破。萧萧马鸣，悠悠旆旌。徒御不惊，大庖不盈。之子于征，有闻无声。允矣君子，展也大成。——先秦·佚名《车攻》
10  吉日维戊，既伯既祷。田车既好，四牡孔阜。升彼大阜，从其群丑。吉日庚午，既差我马。兽之所同，麀鹿麌麌。漆沮之从，天子之所。瞻彼中原，其祁孔有。儦儦俟俟，或群或友。悉率左右，以燕天子。既张我弓，既挟我矢。发彼小豝，殪此大兕。以御宾客，且以酌醴。——先秦·佚名《吉日》
11  胡风略地烧连山，碎叶孤城未下关。 山头烽子声声叫，知是将军夜猎还。——唐代·戎昱《塞上曲·胡风略地烧连山》
1  芳原绿野恣行事，春入遥山碧四围。兴逐乱红穿柳巷，困临流水坐苔矶。莫辞盏酒十分劝，只恐风花一片飞。况是清明好天气，不妨游衍莫忘归。——宋代·程颢《郊行即事》
1  结庐在人境，而无车马喧。问君何能尔？心远地自偏。采菊东篱下，悠然见南山。山气日夕佳，飞鸟相与还。此中有真意，欲辨已忘言。——魏晋·陶渊明《饮酒·其五》
2  桃李待日开，荣华照当年。东风动百物，草木尽欲言。枯枝无丑叶，涸水吐清泉。大力运天地，羲和无停鞭。功名不早著，竹帛将何宣。桃李务青春，谁能贳白日。富贵与神仙，蹉跎成两失。金石犹销铄，风霜无久质。畏落日月后，强欢歌与酒。秋霜不惜人，倏忽侵蒲柳。——唐代·李白《长歌行》
3  南轩有孤松，柯叶自绵幂。清风无闲时，潇洒终日夕。阴生古苔绿，色染秋烟碧。何当凌云霄，直上数千尺。——唐代·李白《南轩松》
4  人生不作安期生，醉入东海骑长鲸；犹当出作李西平，手枭逆贼清旧京。金印辉煌未入手，白发种种来无情。成都古寺卧秋晚，落日偏傍僧窗明。岂其马上破贼手，哦诗长作寒螿鸣？兴来买尽市桥酒，大车磊落堆长瓶；哀丝豪竹助剧饮，如锯野受黄河倾。平时一滴不入口，意气顿使千人惊。国仇未报壮士老，匣中宝剑夜有声。何当凯旋宴将士，三更雪压飞狐城！——宋代·陆游《长歌行》
5  天地无穷极，阴阳转相因。人居一世间，忽若风吹尘。愿得展功勤，输力于明君。怀此王佐才，慷慨独不群。鳞介尊神龙，走兽宗麒麟。虫兽犹知德，何况于士人。孔氏删诗书，王业粲已分。骋我径寸翰，流藻垂华芬。——魏晋·曹植《薤露》
6  朝骑五花马，谒帝出银台。秀色谁家子，云车珠箔开。金鞭遥指点，玉勒近迟回。夹毂相借问，疑从天上来。蹙入青绮门，当歌共衔杯。衔杯映歌扇，似月云中见。相见不得亲，不如不相见。相见情已深，未语可知心。胡为守空闺，孤眠愁锦衾。锦衾与罗帏，缠绵会有时。春风正澹荡，暮雨来何迟。愿因三青鸟，更报长相思。光景不待人，须臾发成丝。当年失行乐，老去徒伤悲。持此道密意，毋令旷佳期。 相逢红尘内，高揖黄金鞭。万户垂杨里，君家阿那边。——唐代·李白《相逢行二首》
7  悲来乎，悲来乎。主人有酒且莫斟，听我一曲悲来吟。悲来不吟还不笑，天下无人知我心。君有数斗酒，我有三尺琴。琴鸣酒乐两相得，一杯不啻千钧金。悲来乎，悲来乎。天虽长，地虽久，金玉满堂应不守。富贵百年能几何，死生一度人皆有。孤猿坐啼坟上月，且须一尽杯中酒。悲来乎，悲来乎。凤凰不至河无图，微子去之箕子奴。汉帝不忆李将军，楚王放却屈大夫。悲来乎，悲来乎。秦家李斯早追悔，虚名拨向身之外。范子何曾爱五湖，功成名遂身自退。剑是一夫用，书能知姓名。惠施不肯干万乘，卜式未必穷一经。还须黑头取方伯，莫谩白首为儒生。——唐代·李白《悲歌行》
8  有时忽惆怅，匡坐至夜分。平明空啸咤，思欲解世纷。心随长风去，吹散万里云。羞作济南生，九十诵古文。不然拂剑起，沙漠收奇勋。老死阡陌间，何因扬清芬。夫子今管乐，英才冠三军。终与同出处，岂将沮溺群？——唐代·李白《赠何七判官昌浩》
9  待月月未出，望江江自流。倏忽城西郭，青天悬玉钩。素华虽可揽，清景不同游。耿耿金波里，空瞻鳷鹊楼。——唐代·李白《挂席江上待月有怀》
10  晋室昔横溃，永嘉遂南奔。沙尘何茫茫，龙虎斗朝昏。胡马风汉草，天骄蹙中原。哲匠感颓运，云鹏忽飞翻。组练照楚国，旌旗连海门。西秦百万众，戈甲如云屯。投鞭可填江，一扫不足论。皇运有返正，丑虏无遗魂。谈笑遏横流，苍生望斯存。冶城访古迹，犹有谢安墩。凭览周地险，高标绝人喧。想像东山姿，缅怀右军言。梧桐识嘉树，蕙草留芳根。白鹭映春洲，青龙见朝暾。地古云物在，台倾禾黍繁。我来酌清波，于此树名园。功成拂衣去，归入武陵源。——唐代·李白《登金陵冶城西北谢安墩》
11  腐儒碌碌叹无奇，独喜遗编不我欺。白发无情侵老境，青灯有味似儿时。高梧策策传寒意，叠鼓冬冬迫睡期。秋夜渐长饥作祟，一杯山药进琼糜。——宋代·陆游《秋夜读书每以二鼓尽为节》
12  怅望西风抱闷思，蓼红苇白断肠时。空篱旧圃秋无迹，瘦月清霜梦有知。念念心随归雁远，寥寥坐听晚砧痴。谁怜我为黄花病，慰语重阳会有期。——清代·曹雪芹《忆菊》
13  佶傈金虬石潭古，勺陂潋滟幽修语。湘君宝马上神云，碎佩丛铃满烟雨。吾闻三十六宫花离离，软风吹春星斗稀。玉晨冷磬破昏梦，天露未干香着衣。云钗委坠垂云发，小响丁当逐回雪。晴碧烟滋重叠山，罗屏半掩桃花月。太平天子驻云车，龙炉勃郁双蟠拏。宫中近臣抱扇立，侍女低鬟落翠花。乱珠触续正跳荡，倾头不觉金乌斜。我亦为君长叹息，缄情远寄愁无色。莫沾香梦绿杨丝，千里春风正无力。——唐代·温庭筠《郭处士击瓯歌》
1  不著一字，尽得风流。语不涉难，已不堪忧。是有真宰，与之沈浮。如渌满酒，花时返秋。悠悠空尘，忽忽海沤。浅深聚散，万取一收。——唐代·司空图《诗品二十四则·含蓄》
1  青青陵上柏，磊磊涧中石。人生天地间，忽如远行客。斗酒相娱乐，聊厚不为薄。驱车策驽马，游戏宛与洛。洛中何郁郁，冠带自相索。长衢罗夹巷，王侯多第宅。两宫遥相望，双阙百余尺。极宴娱心意，戚戚何所迫？——两汉·佚名《青青陵上柏》
2  驱车上东门，遥望郭北墓。白杨何萧萧，松柏夹广路。下有陈死人，杳杳即长暮。潜寐黄泉下，千载永不寤。浩浩阴阳移，年命如朝露。人生忽如寄，寿无金石固。万岁更相送，贤圣莫能度。服食求神仙，多为药所误。不如饮美酒，被服纨与素。——两汉·佚名《驱车上东门》
1  有生必有死，早终非命促。昨暮同为人，今旦在鬼录。魂气散何之，枯形寄空木。娇儿索父啼，良友抚我哭。得失不复知，是非安能觉！千秋万岁后，谁知荣与辱？但恨在世时，饮酒不得足。在昔无酒饮，今但湛空觞。春醪生浮蚁，何时更能尝！肴案盈我前，亲旧哭我旁。欲语口无音，欲视眼无光。昔在高堂寝，今宿荒草乡；一朝出门去，归来良未央。荒草何茫茫，白杨亦萧萧。严霜九月中，送我出远郊。四面无人居，高坟正嶣峣。马为仰天鸣，风为自萧条。幽室一已闭，千年不复朝。千年不复朝，贤达无奈何。向来相送人，各自还其家。亲戚或余悲，他人亦已歌。死去何所道，托体同山阿。——魏晋·陶渊明《拟挽歌辞三首》
2  晓声隆隆催转日，暮声隆隆呼月出。汉城黄柳映新帘，柏陵飞燕埋香骨。磓碎千年日长白，孝武秦皇听不得。从君翠发芦花色，独共南山守中国。几回天上葬神仙，漏声相将无断绝。——唐代·李贺《官街鼓》
3  廉公失权势，门馆有虚盈。贵贱犹如此，况乃曲池平。高车尘未灭，珠履故馀声。宾阶绿钱满，客位紫苔生。谁当九原上，郁郁望佳城。——南北朝·沈约《冬节后至丞相第诣世子车中作》
1  莫笑农家腊酒浑，丰年留客足鸡豚。山重水复疑无路，柳暗花明又一村。箫鼓追随春社近，衣冠简朴古风存。从今若许闲乘月，拄杖无时夜叩门。——宋代·陆游《游山西村》
2  故人具鸡黍，邀我至田家。绿树村边合，青山郭外斜。开轩面场圃，把酒话桑麻。待到重阳日，还来就菊花。——唐代·孟浩然《过故人庄》
3  结庐在人境，而无车马喧。问君何能尔？心远地自偏。采菊东篱下，悠然见南山。山气日夕佳，飞鸟相与还。此中有真意，欲辨已忘言。——魏晋·陶渊明《饮酒·其五》
4  独坐幽篁里，弹琴复长啸。深林人不知，明月来相照。——唐代·王维《竹里馆》
5  田家少闲月，五月人倍忙。夜来南风起，小麦覆陇黄。妇姑荷箪食，童稚携壶浆，相随饷田去，丁壮在南冈。足蒸暑土气，背灼炎天光，力尽不知热，但惜夏日长。复有贫妇人，抱子在其旁，右手秉遗穗，左臂悬敝筐。听其相顾言，闻者为悲伤。家田输税尽，拾此充饥肠。今我何功德？曾不事农桑。吏禄三百石，岁晏有余粮，念此私自愧，尽日不能忘。——唐代·白居易《观刈麦》
6  无花无酒过清明，兴味萧然似野僧。昨日邻家乞新火，晓窗分与读书灯。——宋代·王禹偁《清明》
7  种豆南山下，草盛豆苗稀。晨兴理荒秽，带月荷锄归。道狭草木长，夕露沾我衣。衣沾不足惜，但使愿无违。——魏晋·陶渊明《归园田居·其三》
8  绿遍山原白满川，子规声里雨如烟。乡村四月闲人少，才了蚕桑又插田。——宋代·翁卷《乡村四月》
9  故园东望路漫漫，双袖龙钟泪不干。 马上相逢无纸笔，凭君传语报平安。——唐代·岑参《逢入京使》
10  山外青山楼外楼，西湖歌舞几时休？暖风熏得游人醉，直把杭州作汴州。——宋代·林升《题临安邸》
11  黄梅时节家家雨，青草池塘处处蛙。有约不来过夜半，闲敲棋子落灯花。——宋代·赵师秀《约客》
12  少无适俗韵，性本爱丘山。误落尘网中，一去三十年。&误落 一作：误入&羁鸟恋旧林，池鱼思故渊。开荒南野际，守拙归园田。方宅十余亩，草屋八九间。榆柳荫后檐，桃李罗堂前。暧暧远人村，依依墟里烟。狗吠深巷中，鸡鸣桑树颠。&颠 通 巅&户庭无尘杂，虚室有余闲。久在樊笼里，复得返自然。——魏晋·陶渊明《归园田居·其一》
13  小娃撑小艇，偷采白莲回。不解藏踪迹，浮萍一道开。——唐代·白居易《池上》
14  山际见来烟，竹中窥落日。鸟向檐上飞，云从窗里出。——南北朝·吴均《山中杂诗》
15  日出而作，日入而息。凿井而饮，耕田而食。帝力于我何有哉！——先秦·佚名《击壤歌》
16  移家虽带郭，野径入桑麻。近种篱边菊，秋来未著花。 扣门无犬吠，欲去问西家。报道山中去，归时每日斜。——唐代·皎然《寻陆鸿渐不遇》
17  绿蚁新醅酒，红泥小火炉。晚来天欲雪，能饮一杯无？——唐代·白居易《问刘十九》
18  昼出耘田夜绩麻，村庄儿女各当家。童孙未解供耕织，也傍桑阴学种瓜。——宋代·范成大《夏日田园杂兴·其七》
19  少小离家老大回，乡音无改鬓毛衰。无改 一作：未改/》
20  雨里鸡鸣一两家，竹溪村路板桥斜。妇姑相唤浴蚕去，闲看中庭栀子花。——唐代·王建《雨过山村》
21  五月天山雪，无花只有寒。笛中闻折柳，春色未曾看。晓战随金鼓，宵眠抱玉鞍。愿将腰下剑，直为斩楼兰。——唐代·李白《塞下曲六首·其一》
22  白酒新熟山中归，黄鸡啄黍秋正肥。呼童烹鸡酌白酒，儿女嬉笑牵人衣。高歌取醉欲自慰，起舞落日争光辉。游说万乘苦不早，著鞭跨马涉远道。会稽愚妇轻买臣，余亦辞家西入秦。仰天大笑出门去，我辈岂是蓬蒿人。——唐代·李白《南陵别儿童入京》
23  三日入厨下，洗手作羹汤。未谙姑食性，先遣小姑尝。——唐代·王建《新嫁娘词》
24  江上往来人，但爱鲈鱼美。君看一叶舟，出没风波里。——宋代·范仲淹《江上渔者》
25  稚子金盆脱晓冰，彩丝穿取当银铮。&银铮 一作：银钲&敲成玉磬穿林响，忽作玻璃碎地声。&玻璃 一作：玻瓈&——宋代·杨万里《稚子弄冰》
26  群鸡正乱叫，客至鸡斗争。驱鸡上树木，始闻叩柴荆。父老四五人，问我久远行。手中各有携，倾榼浊复清。莫辞酒味薄，黍地无人耕。兵戈既未息，儿童尽东征。请为父老歌：艰难愧深情！歌罢仰天叹，四座泪纵横。——唐代·杜甫《羌村三首·其三》
27  桃花坞里桃花庵，桃花庵下桃花仙。桃花仙人种桃树，又折花枝当酒钱。酒醒只在花前坐，酒醉还须花下眠。花前花后日复日，酒醉酒醒年复年。不愿鞠躬车马前，但愿老死花酒间。车尘马足贵者趣，酒盏花枝贫者缘。若将富贵比贫贱，一在平地一在天。若将贫贱比车马，他得驱驰我得闲。世人笑我忒疯癫，我笑世人看不穿。记得五陵豪杰墓，无酒无花锄作田。弘治乙丑三月桃花庵主人唐寅&原版&桃花坞里桃花庵，桃花庵下桃花仙。桃花仙人种桃树，又摘桃花换酒钱。酒醒只在花前坐，酒醉还来花下眠。半醒半醉日复日，花落花开年复年。但愿老死花酒间，不愿鞠躬车马前。车尘马足富者趣，酒盏花枝贫者缘。若将富贵比贫贱，一在平地一在天。若将贫贱比车马，他得驱驰我得闲。别人笑我太疯癫，我笑他人看不穿。不见五陵豪杰墓，无花无酒锄作田。&版本二&桃花坞里桃花庵，桃花庵下桃花仙。桃花仙人种桃树，又摘桃花卖酒钱。但愿老死花酒间，不愿鞠躬车马前。车尘马足富者趣，酒盏花枝贫者缘。若将富贵比贫贱，一在平地一在天。若将花酒比车马，他得驱驰我得闲。别人笑我忒疯癫，我笑别人看不穿。不见五陵豪杰墓，无花无酒锄作田。&版本三&桃花坞里桃花庵，桃花庵下桃花仙。桃花仙人种桃树，又摘桃花换酒钱。但愿老死花酒间，不愿鞠躬车马前。车尘马足显者势，酒盏花枝隐士缘。若将显者比隐士，一在平地一在天。若将花酒比车马，彼何碌碌我何闲。别人笑我太疯癫，我笑他人看不穿。不见五陵豪杰墓，无花无酒锄作田。&版本四&桃花坞里桃花庵，桃花庵下桃花仙。桃花仙人种桃树，又摘桃花换酒钱。酒醒只在花前坐，酒醉还来花下眠。半醉半醒日复日，花开花落年复年。不愿鞠躬车马前，但愿老死花酒间。车尘马足权贵趣，酒盏花枝痴人缘。若将富贵比痴顽，一在平地一在天。若将贫贱比车马，他得驱驰我得闲。世人笑我太疯癫，我笑他人看不穿。不见五陵豪杰墓，无花无酒锄作田。&版本五&——明代·唐寅《桃花庵歌》
28  问余何意栖碧山，笑而不答心自闲。桃花流水窅然去，别有天地非人间。——唐代·李白《山中问答》
29  白日登山望烽火，黄昏饮马傍交河。行人刁斗风沙暗，公主琵琶幽怨多。野云万里无城郭，雨雪纷纷连大漠。胡雁哀鸣夜夜飞，胡儿眼泪双双落。闻道玉门犹被遮，应将性命逐轻车。年年战骨埋荒外，空见蒲桃入汉家。——唐代·李颀《古从军行》
30  开元二十六年，客有从御史大夫张公出塞而还者；作《燕歌行》以示适，感征戍之事，因而和焉。汉家烟尘在东北，汉将辞家破残贼。男儿本自重横行，天子非常赐颜色。摐金伐鼓下榆关，旌旆逶迤碣石间。校尉羽书飞瀚海，单于猎火照狼山。山川萧条极边土，胡骑凭陵杂风雨。战士军前半死生，美人帐下犹歌舞。大漠穷秋塞草腓，孤城落日斗兵稀。身当恩遇常轻敌，力尽关山未解围。&常轻敌 一作：恒轻敌&铁衣远戍辛勤久，玉箸应啼别离后。少妇城南欲断肠，征人蓟北空回首。边庭飘飖那可度，绝域苍茫更何有。&飘飖 一作：飘飘&杀气三时作阵云，寒声一夜传刁斗。相看白刃血纷纷，死节从来岂顾勋。君不见沙场征战苦，至今犹忆李将军。开元二十六年，客有从御史大夫张公出塞而还者；作《燕歌行》以示适，感征戍之事，因而和焉。汉家烟尘在东北，汉将辞家破残贼。男儿本自重横行，天子非常赐颜色。摐金伐鼓下榆关，旌旆逶迤碣石间。校尉羽书飞瀚海，单于猎火照狼山。山川萧条极边土，胡骑凭陵杂风雨。战士军前半死生，美人帐下犹歌舞。大漠穷秋塞草腓，孤城落日斗兵稀。身当恩遇常轻敌，力尽关山未解围。&常轻敌 一作：恒轻敌&铁衣远戍辛勤久，玉箸应啼别离后。少妇城南欲断肠，征人蓟北空回首。边庭飘飖那可度，绝域苍茫更何有。&飘飖 一作：飘飘&杀气三时作阵云，寒声一夜传刁斗。相看白刃血纷纷，死节从来岂顾勋。君不见沙场征战苦，至今犹忆李将军。——唐代·高适《燕歌行》
31  野外罕人事，穷巷寡轮鞅。白日掩荆扉，虚室绝尘想。时复墟曲中，披草共来往。相见无杂言，但道桑麻长。桑麻日已长，我土日已广。常恐霜霰至，零落同草莽。——魏晋·陶渊明《归园田居·其二》
32  朔方烽火照甘泉，长安飞将出祁连。犀渠玉剑良家子，白马金羁侠少年。平明偃月屯右地，薄暮鱼丽逐左贤。谷中石虎经衔箭，山上金人曾祭天。天涯一去无穷已，蓟门迢递三千里。朝见马岭黄沙合，夕望龙城阵云起。庭中奇树已堪攀，塞外征人殊未还。白云初下天山外，浮云直向五原间。关山万里不可越，谁能坐对芳菲月。流水本自断人肠，坚冰旧来伤马骨。边庭节物与华异，冬霰秋霜春不歇。长风萧萧渡水来，归雁连连映天没。从军行，军行万里出龙庭，单于渭桥今已拜，将军何处觅功名。——隋代·卢思道《从军行》
33  晴明风日雨干时，草满花堤水满溪。童子柳阴眠正着，一牛吃过柳阴西。——宋代·杨万里《桑茶坑道中》
34  梅子金黄杏子肥，麦花雪白菜花稀。日长篱落无人过，惟有蜻蜓蛱蝶飞。五月江吴麦秀寒，移秧披絮尚衣单。稻根科斗行如块，田水今年一尺宽。二麦俱秋斗百钱，田家唤作小丰年。饼炉饭甑无饥色，接到西风熟稻天。百沸缲汤雪涌波，缲车嘈囋雨鸣蓑。桑姑盆手交相贺，绵茧无多丝茧多。小妇连宵上绢机，大耆催税急於飞。今年幸甚蚕桑熟，留得黄丝织夏衣。下田戽水出江流，高垄翻江逆上沟；地势不齐人力尽，丁男长在踏车头。昼出耘田夜绩麻，村庄儿女各当家。童孙未解供耕织，也傍桑阴学种瓜。槐叶初匀日气凉，葱葱鼠耳翠成双。三公只得三株看，闲客清阴满北窗。黄尘行客汗如浆，少住侬家漱井香；借与门前磐石坐，柳阴亭午正风凉。千顷芙蕖放棹嬉，花深迷路晚忘归。家人暗识船行处，时有惊忙小鸭飞。采菱辛苦废犁鉏，血指流丹鬼质枯。无力买田聊种水，近来湖面亦收租。蜩螗千万沸斜阳，蛙黾无边聒夜长。不把痴聋相对治，梦魂争得到藜床？——宋代·范成大《夏日田园杂兴》
35  老人七十仍沽酒，千壶百瓮花门口。 道傍榆荚巧似钱，摘来沽酒君肯否。——唐代·岑参《戏问花门酒家翁》
36  怅恨独策还，崎岖历榛曲。山涧清且浅，可以濯吾足。漉我新熟酒，只鸡招近局。日入室中暗，荆薪代明烛。欢来苦夕短，已复至天旭。——魏晋·陶渊明《归园田居·其五》
37  孟冬十月，北风徘徊，天气肃清，繁霜霏霏。鵾鸡晨鸣，鸿雁南飞，鸷鸟潜藏，熊罴窟栖。钱镈停置，农收积场。逆旅整设，以通贾商。幸甚至哉！歌以咏志。——魏晋·曹操《冬十月》
38  秋来相顾尚飘蓬，未就丹砂愧葛洪。 痛饮狂歌空度日，飞扬跋扈为谁雄。——唐代·杜甫《赠李白》
39  兰叶春葳蕤，桂华秋皎洁。欣欣此生意，自尔为佳节。谁知林栖者，闻风坐相悦。草木有本心，何求美人折！——唐代·张九龄《感遇十二首·其一》
40  鹅湖山下稻粱肥，豚栅鸡栖半掩扉。 桑柘影斜春社散，家家扶得醉人归。——唐代·王驾《社日》
41  妾发初覆额，折花门前剧。郎骑竹马来，绕床弄青梅。同居长干里，两小无嫌猜，十四为君妇，羞颜未尝开。低头向暗壁，千唤不一回。十五始展眉，愿同尘与灰。常存抱柱信，岂上望夫台。十六君远行，瞿塘滟滪堆。五月不可触，猿声天上哀。门前迟行迹，一一生绿苔。苔深不能扫，落叶秋风早。八月蝴蝶来，双飞西园草。感此伤妾心，坐愁红颜老。早晚下三巴，预将书报家。相迎不道远，直至长风沙。——唐代·李白《长干行·其一》
42  久去山泽游，浪莽林野娱。试携子侄辈，披榛步荒墟。徘徊丘垄间，依依昔人居。井灶有遗处，桑竹残朽株。借问采薪者，此人皆焉如？薪者向我言，死没无复余。一世异朝市，此语真不虚。人生似幻化，终当归空无。——魏晋·陶渊明《归园田居·其四》
43  昔欲居南村，非为卜其宅。闻多素心人，乐与数晨夕。怀此颇有年，今日从兹役。敝庐何必广，取足蔽床席。邻曲时时来，抗言谈在昔。奇文共欣赏，疑义相与析。春秋多佳日，登高赋新诗。过门更相呼，有酒斟酌之。农务各自归，闲暇辄相思。相思则披衣，言笑无厌时。此理将不胜？无为忽去兹。衣食当须纪，力耕不吾欺。——魏晋·陶渊明《移居二首》
44  陶尽门前土，屋上无片瓦。十指不沾泥，鳞鳞居大厦。——宋代·梅尧臣《陶者》
45  今夕少愉乐，起坐开清尊。举觞酹先酒，为我驱忧烦。须臾心自殊，顿觉天地暄。连山变幽晦，绿水函晏温。蔼蔼南郭门，树木一何繁。清阴可自庇，竟夕闻佳言。尽醉无复辞，偃卧有芳荪。彼哉晋楚富，此道未必存。——唐代·柳宗元《饮酒》
46  忆年十五心尚孩，健如黄犊走复来。庭前八月梨枣熟，一日上树能千回。即今倏忽已五十，坐卧只多少行立。强将笑语供主人，悲见生涯百忧集。入门依旧四壁空，老妻睹我颜色同。痴儿不知父子礼，叫怒索饭啼门东。——唐代·杜甫《百忧集行》
47  两人对酌山花开，一杯一杯复一杯。我醉欲眠卿且去，明朝有意抱琴来。——唐代·李白《山中与幽人对酌》
48  携扙来追柳外凉，画桥南畔倚胡床。月明船笛参差起，风定池莲自在香。——宋代·秦观《纳凉》
49  落日无情最有情，遍催万树暮蝉鸣。听来咫尺无寻处，寻到旁边却不声。——宋代·杨万里《初秋行圃》
50  汉季失权柄，董卓乱天常。志欲图篡弑，先害诸贤良。逼迫迁旧邦，拥主以自疆。海内兴义师，欲共讨不祥。卓众来东下，金甲耀日光。平土人脆弱，来兵皆胡羌。猎野围城邑，所向悉破亡。斩截无孑遗，尸骸相撑拒。马边悬男头，马后载妇女。长驱西入关，迥路险且阻。还顾邈冥冥，肝脾为烂腐。所略有万计，不得令屯聚。或有骨肉俱，欲言不敢语。失意机徵间，辄言毙降虏。要当以亭刃，我曹不活汝。岂复惜性命，不堪其詈骂。或便加棰杖，毒痛参并下。旦则号泣行，夜则悲吟坐。欲死不能得，欲生无一可。彼苍者何辜，乃遭此厄祸。边荒与华异，人俗少义理。处所多霜雪，胡风春夏起。翩翩吹我衣，肃肃入我耳。感时念父母，哀叹无穷已。有客从外来，闻之常欢喜。迎问其消息，辄复非乡里。邂逅徼时愿，骨肉来迎己。己得自解免，当复弃儿子。天属缀人心，念别无会期。存亡永乖隔，不忍与之辞。儿前抱我颈，问母欲何之。人言母当去，岂复有还时。阿母常仁恻，今何更不慈。我尚未成人，奈何不顾思。见此崩五内，恍惚生狂痴。号泣手抚摩，当发复回疑。兼有同时辈，相送告离别。慕我独得归，哀叫声摧裂。马为立踟蹰，车为不转辙。观者皆嘘唏，行路亦呜咽。去去割情恋，遄征日遐迈。悠悠三千里，何时复交会。念我出腹子，匈臆为摧败。既至家人尽，又复无中外。城廓为山林，庭宇生荆艾。白骨不知谁，纵横莫覆盖。出门无人声，豺狼号且吠。茕茕对孤景，怛咤糜肝肺。登高远眺望，魂神忽飞逝。奄若寿命尽，旁人相宽大。为复强视息，虽生何聊赖。托命于新人，竭心自勖励。流离成鄙贱，常恐复捐废。人生几何时，怀忧终年岁。——两汉·蔡琰《悲愤诗》
51  蓬门未识绮罗香，拟托良媒益自伤。谁爱风流高格调，共怜时世俭梳妆。敢将十指夸针巧，不把双眉斗画长。苦恨年年压金线，为他人作嫁衣裳。——唐代·秦韬玉《贫女》
52  走马西来欲到天，辞家见月两回圆。今夜不知何处宿，平沙万里绝人烟。——唐代·岑参《碛中作》
53  钓罢归来不系船，江村月落正堪眠。 纵然一夜风吹去，只在芦花浅水边。——唐代·司空曙《江村即事》
54  往事只堪哀，对景难排。秋风庭院藓侵阶。一任珠帘闲不卷，终日谁来。金锁已沉埋，壮气蒿莱。晚凉天净月华开。想得玉楼瑶殿影，空照秦淮。——五代·李煜《浪淘沙·往事只堪哀》
55  久为簪组累，幸此南夷谪。闲依农圃邻，偶似山林客。 晓耕翻露草，夜榜响溪石。来往不逢人，长歌楚天碧。——唐代·柳宗元《溪居》
56  妾发初覆额，折花门前剧。郎骑竹马来，绕床弄青梅。同居长干里，两小无嫌猜。十四为君妇，羞颜未尝开。&未尝 一作：尚不&低头向暗壁，千唤不一回。十五始展眉，愿同尘与灰。常存抱柱信，岂上望夫台。十六君远行，瞿塘滟滪堆。五月不可触，猿声天上哀。&猿声 一作：鸣&门前迟行迹，一一生绿苔。苔深不能扫，落叶秋风早。八月蝴蝶黄，双飞西园草。感此伤妾心，坐愁红颜老。早晚下三巴，预将书报家。相迎不道远，直至长风沙。忆妾深闺里，烟尘不曾识。嫁与长干人，沙头候风色。五月南风兴，思君下巴陵。八月西风起，想君发扬子。去来悲如何，见少别离多。湘潭几日到，妾梦越风波。昨夜狂风度，吹折江头树。淼淼暗无边，行人在何处。北客真王公，朱衣满江中。日暮来投宿，数朝不肯东。好乘浮云骢，佳期兰渚东。鸳鸯绿浦上，翡翠锦屏中。自怜十五馀，颜色桃李红。那作商人妇，愁水复愁风。——唐代·李白《长干行二首》
57  塞外悲风切，交河冰已结。瀚海百重波，阴山千里雪。 迥戍危烽火，层峦引高节。悠悠卷旆旌，饮马出长城。 寒沙连骑迹，朔吹断边声。胡尘清玉塞，羌笛韵金钲。 绝漠干戈戢，车徒振原隰。都尉反龙堆，将军旋马邑。 扬麾氛雾静，纪石功名立。荒裔一戎衣，灵台凯歌入。——唐代·李世民《饮马长城窟行》
58  可怜白雪曲，未遇知音人。恓惶戎旅下，蹉跎淮海滨。涧树含朝雨，山鸟哢馀春。我有一瓢酒，可以慰风尘。——唐代·韦应物《简卢陟》
59  月儿弯弯照九州，几家欢乐几家愁。几家夫妇同罗帐，几个飘零在外头？——宋代·佚名《月儿弯弯照九州》
60  花枝草蔓眼中开，小白长红越女腮。可怜日暮嫣香落，嫁与春风不用媒。&其一&宫北田塍晓气酣，黄桑饮露窣宫帘。长腰健妇偷攀折，将喂吴王八茧蚕。&其二&竹里缲丝挑网车，青蝉独噪日光斜。桃胶迎夏香琥珀，自课越佣能种瓜。&其三&三十未有二十余，白日长饥小甲蔬。桥头长老相哀念，因遗戎韬一卷书。&其四&男儿何不带吴钩，收取关山五十州。请君暂上凌烟阁，若个书生万户侯？&其五&寻章摘句老雕虫，晓月当帘挂玉弓。不见年年辽海上，文章何处哭秋风？&其六&长卿牢落悲空舍，曼倩诙谐取自容。见买若耶溪水剑，明朝归去事猿公。&其七&春水初生乳燕飞，黄蜂小尾扑花归。窗含远色通书幌，鱼拥香钩近石矶。&其八&泉沙软卧鸳鸯暖，曲岸回篙舴艋迟。泻酒木栏椒叶盖，病容扶起种菱丝。&其九&边让今朝忆蔡邕，无心裁曲卧春风。舍南有竹堪书字，老去溪头作钓翁。&其十&长峦谷口倚嵇家，白昼千峰老翠华。自履藤鞋收石蜜，手牵苔絮长莼花。&其十一&松溪黑水新龙卵，桂洞生硝旧马牙。谁遣虞卿裁道帔，轻绡一匹染朝霞。&其十二&小树开朝径，长茸湿夜烟。柳花惊雪浦，麦雨涨溪田。古刹疏钟度，遥岚破月悬。沙头敲石火，烧竹照渔船。&其十三&——唐代·李贺《南园十三首》
61  山上层层桃李花，云间烟火是人家。银钏金钗来负水，长刀短笠去烧畲。&烧畲 同 烧畬）——唐代·刘禹锡《竹枝词九首·其九》
62  营州少年厌原野，狐裘蒙茸猎城下。虏酒千钟不醉人，胡儿十岁能骑马。——唐代·高适《营州歌》
63  天时人事日相催，冬至阳生春又来。刺绣五纹添弱线，吹葭六琯动浮灰。岸容待腊将舒柳，山意冲寒欲放梅。云物不殊乡国异，教儿且覆掌中杯。——唐代·杜甫《小至》
64  晚妆初了明肌雪，春殿嫔娥鱼贯列。笙箫吹断水云间，重按霓裳歌遍彻。临春谁更飘香屑？醉拍阑干情味切。归时休放烛光红，待踏马蹄清夜月。——五代·李煜《木兰花·晚妆初了明肌雪》
65  白帝城头春草生，白盐山下蜀江清。南人上来歌一曲，北人莫上动乡情。山桃红花满上头，蜀江春水拍山流。花红易衰似郎意，水流无限似侬愁。江上朱楼新雨晴，瀼西春水縠文生。桥东桥西好杨柳，人来人去唱歌行。日出三竿春雾消，江头蜀客驻兰桡。凭寄狂夫书一纸，信在成都万里桥。两岸山花似雪开，家家春酒满银杯。昭君坊中多女伴，永安宫外踏青来。城西门前滟滪堆，年年波浪不能摧。懊恼人心不如石，少时东去复西来。瞿塘嘈嘈十二滩，此中道路古来难。长恨人心不如水，等闲平地起波澜。巫峡苍苍烟雨时，清猿啼在最高枝。个里愁人肠自断，由来不是此声悲。山上层层桃李花，云间烟火是人家。银钏金钗来负水，长刀短笠去烧畲。——唐代·刘禹锡《竹枝词九首》
66  蕃州部落能结束，朝暮驰猎黄河曲。燕歌未断塞鸿飞，牧马群嘶边草绿。——唐代·李益《塞下曲·其一》
67  雨洗东坡月色清，市人行尽野人行。莫嫌荦确坡头路，自爱铿然曳杖声。——宋代·苏轼《东坡》
68  羽檄起边亭，烽火入咸阳。征师屯广武，分兵救朔方。严秋筋竿劲，虏阵精且强。天子按剑怒，使者遥相望。雁行缘石径，鱼贯度飞梁。箫鼓流汉思，旌甲被胡霜。疾风冲塞起，沙砾自飘扬。马毛缩如蝟，角弓不可张。时危见臣节，世乱识忠良。投躯报明主，身死为国殇。——南北朝·鲍照《代出自蓟北门行》
69  木兰之枻沙棠舟，玉箫金管坐两头。美酒樽中置千斛，载妓随波任去留。仙人有待乘黄鹤，海客无心随白鸥。屈平辞赋悬日月，楚王台榭空山丘。兴酣落笔摇五岳，诗成笑傲凌沧洲。功名富贵若长在，汉水亦应西北流。——唐代·李白《江上吟》
70  上山采薇，薄暮苦饥。溪谷多风，霜露沾衣。野雉群雊，猿猴相追。还望故乡，郁何垒垒！高山有崖，林木有枝。忧来无方，人莫之知。人生如寄，多忧何为？今我不乐，岁月如驰。汤汤川流，中有行舟。随波转薄，有似客游。策我良马，被我轻裘。载驰载驱，聊以忘忧。——魏晋·曹丕《善哉行·其一》
71  半夜呼儿趁晓耕，羸牛无力渐艰行。时人不识农家苦，将谓田中谷自生。——唐代·颜仁郁《农家》
72  柳花深巷午鸡声，桑叶尖新绿未成。坐睡觉来无一事，满窗晴日看蚕生。土膏欲动雨频催，万草千花一饷开；舍后荒畦犹绿秀，邻家鞭笋过墙来。高田二麦接山青，傍水低田绿未耕；桃奇满村春似锦，踏歌椎鼓过清明。老盆初熟杜茅柴，携向田头祭社来。巫媪莫嫌滋味薄，旗亭官酒更多灰。社下烧钱鼓似雷，日斜扶得醉翁回。青枝满地花狼藉，知是儿孙斗草来。骑吹东来里巷喧，行春车马闹如烟。系牛莫系门前路，移系门西系碡边。寒食花枝插满头，蒨裙青袂几扁舟。一年一度游山寺，不上灵岩即虎丘。郭里人家拜扫回，新开醪酒荐青梅。日长路好城门近，借我茅亭暖一杯。步屧寻春有好怀，雨余蹄道水如杯。随人黄犬搀前去，走到溪边忽自回。种园得果廑赏劳，不奈儿童鸟雀搔。已插棘针樊笋径，更铺渔纲盖樱桃。吉日初开种稻包，南山雷动雨连宵。今年不欠秧田水，新涨看看拍小桥。桑下春蔬绿满畦，菘心青嫩芥苔肥。溪头洗择店头卖，日暮裹盐沽酒归。——宋代·范成大《春日田园杂兴》
73  巴女骑牛唱竹枝，藕丝菱叶傍江时。不愁日暮还家错，记得芭蕉出槿篱。——唐代·于鹄《巴女谣》
74  桑条无叶土生烟，箫管迎龙水庙前。 朱门几处看歌舞，犹恐春阴咽管弦。——唐代·李约《观祈雨》
75  忽闻梅福来相访，笑着荷衣出草堂。儿童不惯见车马，走入芦花深处藏。——唐代·胡令能《喜韩少府见访》
76  西上莲花山，迢迢见明星。素手把芙蓉，虚步蹑太清。霓裳曳广带，飘拂升天行。邀我登云台，高揖卫叔卿。恍恍与之去，驾鸿凌紫冥。俯视洛阳川，茫茫走胡兵。流血涂野草，豺狼尽冠缨。——唐代·李白《古风·其十九》
77  穷居寡人用，时忘四运周。门庭多落叶，慨然知已秋。新葵郁北牖，嘉穟养南畴。今我不为乐，知有来岁不？命室携童弱，良日登远游。——魏晋·陶渊明《酬刘柴桑》
78  白头波上白头翁，家逐船移浦浦风。一尺鲈鱼新钓得，儿孙吹火荻花中。——唐代·郑谷《淮上渔者》
79  微雨众卉新，一雷惊蛰始。田家几日闲，耕种从此起。丁壮俱在野，场圃亦就理。归来景常晏，饮犊西涧水。饥劬不自苦，膏泽且为喜。仓禀无宿储，徭役犹未已。方惭不耕者，禄食出闾里。——唐代·韦应物《观田家》
80  静夜四无邻，荒居旧业贫。雨中黄叶树，灯下白头人。以我独沉久，愧君相见频。平生自有分，况是蔡家亲。——唐代·司空曙《喜外弟卢纶见宿》
81  雪净胡天牧马还，月明羌笛戍楼间。借问梅花何处落，风吹一夜满关山。——唐代·高适《塞上听吹笛》
82  主人不相识，偶坐为林泉。莫谩愁沽酒，囊中自有钱。——唐代·贺知章《题袁氏别业》
83  百泉冻皆咽，我吟寒更切。半夜倚乔松，不觉满衣雪。竹竿有甘苦，我爱抱苦节。鸟声有悲欢，我爱口流血。潘生若解吟，更早生白发。——唐代·孟郊《苦寒吟》
84  三年谪宦此栖迟，万古惟留楚客悲。秋草独寻人去后，寒林空见日斜时。汉文有道恩犹薄，湘水无情吊岂知。寂寂江山摇落处，怜君何事到天涯。——唐代·刘长卿《长沙过贾谊宅》
85  谢亭离别处，风景每生愁。客散青天月，山空碧水流。池花春映日，窗竹夜鸣秋。今古一相接，长歌怀旧游。——唐代·李白《谢公亭·盖谢脁范云之所游》
86  玉雪窍玲珑，纷披绿映红。生生无限意，只在苦心中。——元代·吴师道《莲藕花叶图》
87  二年客东都，所历厌机巧。野人对膻腥，蔬食常不饱。岂无青精饭，使我颜色好。苦乏大药资，山林迹如扫。李侯金闺彦，脱身事幽讨。亦有梁宋游，方期拾瑶草。——唐代·杜甫《赠李白》
88  洛阳女儿对门居，才可颜容十五余。良人玉勒乘骢马，侍女金盘脍鲤鱼。画阁朱楼尽相望，红桃绿柳垂檐向。罗帷送上七香车，宝扇迎归九华帐。狂夫富贵在青春，意气骄奢剧季伦。自怜碧玉亲教舞，不惜珊瑚持与人。春窗曙灭九微火，九微片片飞花琐。戏罢曾无理曲时，妆成祗是熏香坐。城中相识尽繁华，日夜经过赵李家。谁怜越女颜如玉，贫贱江头自浣纱。——唐代·王维《洛阳女儿行》
89  小男供饵妇搓丝，溢榼香醪倒接罹。日出两竿鱼正食，一家欢笑在南池。——唐代·李郢《南池》
90  君到姑苏见，人家尽枕河。古宫闲地少，水港小桥多。夜市卖菱藕，春船载绮罗。遥知未眠月，乡思在渔歌。——唐代·杜荀鹤《送人游吴》
91  夫因兵死守蓬茅，麻苎衣衫鬓发焦。桑柘废来犹纳税，田园荒后尚征苗。时挑野菜和根煮，旋斫生柴带叶烧。任是深山更深处，也应无计避征徭。——唐代·杜荀鹤《山中寡妇》
92  晓妆初过，沉檀轻注些儿个。向人微露丁香颗，一曲清歌，暂引樱桃破。罗袖裛残殷色可，杯深旋被香醪涴。绣床斜凭娇无那，烂嚼红茸，笑向檀郎唾。——五代·李煜《一斛珠·晓妆初过》
93  晓发梳临水，寒塘坐见秋。乡心正无限，一雁度南楼。——唐代·赵嘏《寒塘》
94  轮台城头夜吹角，轮台城北旄头落。羽书昨夜过渠黎，单于已在金山西。戍楼西望烟尘黑，汉军屯在轮台北。上将拥旄西出征，平明吹笛大军行。四边伐鼓雪海涌，三军大呼阴山动。虏塞兵气连云屯，战场白骨缠草根。剑河风急雪片阔，沙口石冻马蹄脱。亚相勤王甘苦辛，誓将报主静边尘。古来青史谁不见，今见功名胜古人。——唐代·岑参《轮台歌奉送封大夫出师西征》
95  三十遴骁勇，从军事北荒。流星飞玉弹，宝剑落秋霜。书角吹杨柳，金山险马当。长驱空朔漠，驰捷报明王。——宋代·张玉娘《从军行》
96  长夏村墟风日清，檐牙燕雀已生成。蝶衣晒粉花枝舞，蛛网添丝屋角晴。落落疏帘邀月影，嘈嘈虚枕纳溪声。久斑两鬓如霜雪，直欲渔樵过此生。——宋代·张耒《夏日三首·其一》
97  有车邻邻，有马白颠。未见君子，寺人之令。阪有漆，隰有栗。既见君子，并坐鼓瑟。今者不乐，逝者其耋。阪有桑，隰有杨。既见君子，并坐鼓簧。今者不乐，逝者其亡。——先秦·佚名《车邻》
98  江月去人只数尺，风灯照夜欲三更。 沙头宿鹭联拳静，船尾跳鱼拨剌鸣。——唐代·杜甫《漫成一绝》
99  小小生金屋，盈盈在紫微。山花插宝髻，石竹绣罗衣。每出深宫里，常随步辇归。只愁歌舞散，化作彩云飞。柳色黄金嫩，梨花白雪香。玉楼巢翡翠，金殿锁鸳鸯。选妓随雕辇，征歌出洞房。宫中谁第一，飞燕在昭阳。卢橘为秦树，蒲桃出汉宫。烟花宜落日，丝管醉春风。笛奏龙吟水，箫鸣凤下空。君王多乐事，还与万方同。玉树春归日，金宫乐事多。后庭朝未入，轻辇夜相过。笑出花间语，娇来竹下歌。莫教明月去，留著醉嫦娥。绣户香风暖，纱窗曙色新。宫花争笑日，池草暗生春。绿树闻歌鸟，青楼见舞人。昭阳桃李月，罗绮自相亲。今日明光里，还须结伴游。春风开紫殿，天乐下朱楼。艳舞全知巧，娇歌半欲羞。更怜花月夜，宫女笑藏钩。寒雪梅中尽，春风柳上归。宫莺娇欲醉，檐燕语还飞。迟日明歌席，新花艳舞衣。晚来移彩仗，行乐泥光辉。水绿南薰殿，花红北阙楼。莺歌闻太液，凤吹绕瀛洲。素女鸣珠佩，天人弄彩球。今朝风日好，宜入未央游。——唐代·李白《宫中行乐词八首》
100  我兄征辽东，饿死青山下。今我挽龙舟，又阻隋堤道。方今天下饥，路粮无些小。前去三千程，此身安可保！寒骨枕荒沙，幽魂泣烟草。悲损门内妻，望断吾家老。安得义男儿，焚此无主尸。引其孤魂回，负其白骨归！——隋代·佚名《挽舟者歌》
101  孤鸿海上来，池潢不敢顾。侧见双翠鸟，巢在三珠树。矫矫珍木巅，得无金丸惧？美服患人指，高明逼神恶。今我游冥冥，弋者何所慕！——唐代·张九龄《感遇十二首·其四》
102  子规啼彻四更时，起视蚕稠怕叶稀。不信楼头杨柳月，玉人歌舞未曾归。——宋代·谢枋得《蚕妇吟》
103  风怒欲拔木，雨暴欲掀屋。风声翻海涛，雨点堕车轴。拄门那敢开，吹火不得烛。岂惟涨沟溪，势已卷平陆。辛勤蓺宿麦，所望明年熟；一饱正自艰，五穷故相逐。南邻更可念，布被冬未赎；明朝甑复空，母子相持哭。——宋代·陆游《十月二十八日风雨大作》
104  一担乾柴古渡头，盘缠一日颇优游。归来涧底磨刀斧，又作全家明日谋。——宋代·萧德藻《樵夫》
105  吾家嫁我兮天一方，远托异国兮乌孙王。穹庐为室兮毡为墙，以肉为食兮酪为浆。居常土思兮心内伤，愿为黄鹄兮归故乡。——两汉·刘细君《悲秋歌》
106  落日欲没岘山西，倒著接蓠花下迷。襄阳小儿齐拍手，拦街争唱《白铜鞮》。旁人借问笑何事，笑杀山公醉似泥。鸬鹚杓，鹦鹉杯。百年三万六千日， 一日须倾三百杯。遥看汉水鸭头绿，恰似葡萄初酦醅。此江若变作春酒，垒曲便筑糟丘台。千金骏马换小妾，醉坐雕鞍歌《落梅》。车旁侧挂一壶酒，凤笙龙管行相催。咸阳市中叹黄犬，何如月下倾金罍？君不见晋朝羊公一片石，龟头剥落生莓苔。泪亦不能为之堕，心亦不能为之哀。清风朗月不用一钱买，玉山自倒非人推。舒州杓，力士铛，李白与尔同死生。襄王云雨今安在？江水东流猿夜声。——唐代·李白《襄阳歌》
107  吏舍跼终年，出郊旷清曙。杨柳散和风，青山澹吾虑。依丛适自憩，缘涧还复去。微雨霭芳原，春鸠鸣何处。乐幽心屡止，遵事迹犹遽。终罢斯结庐，慕陶直可庶。——唐代·韦应物《东郊》
108  卖得鲜鱼二百钱，籴粮炊饭放归船。拔来湿苇烧难着，晒在垂杨古岸边。——清代·郑燮《渔家·卖得鲜鱼二百钱》
109  八年十二月，五日雪纷纷。竹柏皆冻死，况彼无衣民。 回观村闾间，十室八九贫。北风利如剑，布絮不蔽身。 唯烧蒿棘火，愁坐夜待晨。乃知大寒岁，农者尤苦辛。 顾我当此日，草堂深掩门。褐裘覆紖被，坐卧有馀温。 幸免饥冻苦，又无垄亩勤。念彼深可愧，自问是何人。——唐代·白居易《村居苦寒》
110  手种黄柑二百株，春来新叶遍城隅。方同楚客怜皇树，不学荆州利木奴。几岁开花闻喷雪，何人摘实见垂珠？若教坐待成林日，滋味还堪养老夫。——唐代·柳宗元《柳州城西北隅种柑树》
111  百战功成翻爱静，侯门渐欲似仙家。墙头雨细垂纤草，水面风回聚落花。井放辘轳闲浸酒，笼开鹦鹉报煎茶。几人图在凌烟阁，曾不交锋向塞沙？——唐代·张蠙《夏日题老将林亭》
112  北场芸藿罢，东皋刈黍归。相逢秋月满，更值夜萤飞。——唐代·王绩《秋夜喜遇王处士》
113  觉闻繁露坠，开户临西园。寒月上东岭，泠泠疏竹根。石泉远逾响，山鸟时一喧。倚楹遂至旦，寂寞将何言。——唐代·柳宗元《中夜起望西园值月上》
114  平陵东，松柏桐，不知何人劫义公。劫义公，在高堂下，交钱百万两走马。两走马，亦诚难，顾见追吏心中恻。心中恻，血出漉，归告我家卖黄犊。——两汉·佚名《平陵东》
115  杞菊垂珠滴露红，两蛩相应语莎丛。虫丝罥尽黄葵叶，寂历高花侧晚风。朱门巧夕沸欢声，田舍黄昏静掩扃。男解牵牛女能织，不须徼福渡河星。橘蠹如蚕入化机，枝间垂茧似蓑衣；忽然蜕作多花蝶，翅粉才乾便学飞。静看檐蛛结网低，无端妨碍小虫飞。蜻蜒倒挂蜂儿窘，催唤山童为解围。垂成穑事苦艰难，忌雨嫌风更怯寒。牋诉天公休掠剩，半赏私债半输官。秋来只怕雨垂垂，甲子无云万事宜。获稻毕工随晒谷，直须晴到入仓时。中秋全景属潜夫，棹入空明看太湖。身外水天银一色，城中有此月明无。新筑场泥镜面平，家家打稻趁霜晴；笑歌声里轻雷动，一夜连枷响到明。租船满载候开仓，粒粒如珠白似霜。不惜两钟输一斛，尚赢糠核饱儿郎。菽粟瓶罂贮满家，天教将醉作生涯。不知新滴堪篘未？细捣枨虀买鱠鱼，细捣枨虀卖脍鱼，西风吹上四腮鲈。雪松酥腻千丝缕，除却松江到处无。新霜彻晓报秋深，染尽青林作缬林。惟有橘园风景异，碧丛丛里万黄金。——宋代·范成大《秋日田园杂兴》
116  幽兰生前庭，含熏待清风。清风脱然至，见别萧艾中。行行失故路，任道或能通。觉悟当念还，鸟尽废良弓。——魏晋·陶渊明《饮酒·幽兰生前庭》
117  调角断清秋，征人倚戍楼。春风对青冢，白日落梁州。 大汉无兵阻，穷边有客游。蕃情似此水，长愿向南流。——唐代·张乔《书边事》
118  山下孤烟远村，天边独树高原。一瓢颜回陋巷，五柳先生对门。——唐代·王维《田园乐七首·其五》
119  有饛簋飧，有捄棘匕。周道如砥，其直如矢。君子所履，小人所视。眷言顾之，潸焉出涕。小东大东，杼柚其空。纠纠葛屦，可以履霜。佻佻公子，行彼周行。既往既来，使我心疚。有冽氿泉，无浸获薪。契契寤叹，哀我惮人。薪是获薪，尚可载也。哀我惮人，亦可息也。东人之子，职劳不来。西人之子，粲粲衣服。舟人之子，熊罴是裘。私人之子，百僚是试。或以其酒，不以其浆。鞙鞙佩璲，不以其长。维天有汉，监亦有光。跂彼织女，终日七襄。虽则七襄，不成报章。睆彼牵牛，不以服箱。东有启明，西有长庚。有捄天毕，载施之行。维南有箕，不可以簸扬。维北有斗，不可以挹酒浆。维南有箕，载翕其舌。维北有斗，西柄之揭。——先秦·佚名《大东》
120  沅溪夏晚足凉风，春酒相携就竹丛。莫道弦歌愁远谪，青山明月不曾空。——唐代·王昌龄《龙标野宴》
121  金井梧桐秋叶黄，珠帘不卷夜来霜。熏笼玉枕无颜色，卧听南宫清漏长。高殿秋砧响夜阑，霜深犹忆御衣寒。银灯青琐裁缝歇，还向金城明主看。奉帚平明金殿开，且将团扇共徘徊。玉颜不及寒鸦色，犹带昭阳日影来。真成薄命久寻思，梦见君王觉后疑。火照西宫知夜饮，分明复道奉恩时。长信宫中秋月明，昭阳殿下捣衣声。白露堂中细草迹，红罗帐里不胜情。——唐代·王昌龄《长信秋词五首》
122  老农家贫在山住，耕种山田三四亩。苗疏税多不得食，输入官仓化为土。岁暮锄犁傍空室，呼儿登山收橡实。西江贾客珠百斛，船中养犬长食肉。——唐代·张籍《野老歌》
123  客游倦水宿，风潮难具论。洲岛骤回合，圻岸屡崩奔。乘月听哀狖，浥露馥芳荪。春晚绿野秀，岩高白云屯。千念集日夜，万感盈朝昏。攀崖照石镜，牵叶入松门。三江事多往，九派理空存。灵物郄珍怪，异人秘精魂。金膏灭明光，水碧辍流温。徒作千里曲，弦绝念弥敦。——南北朝·谢灵运《入彭蠡湖口》
124  两株桃杏映篱斜，妆点商州副使家。何事春风容不得？和莺吹折数枝花。——宋代·王禹偁《春居杂兴·两株桃杏映篱斜》
125  松阴一架半弓苔，偶欲看书又懒开。戏掬清泉洒蕉叶，儿童误认雨声来。——宋代·杨万里《闲居初夏午睡起·其二》
126  苕之华，芸其黄矣。心之忧矣，维其伤矣！苕之华，其叶青青。知我如此，不如无生！牂羊坟首，三星在罶。人可以食，鲜可以饱！——先秦·佚名《苕之华》
127  峥嵘赤云西，日脚下平地。柴门鸟雀噪，归客千里至。妻孥怪我在，惊定还拭泪。世乱遭飘荡，生还偶然遂！邻人满墙头，感叹亦歔欷。夜阑更秉烛，相对如梦寐。晚岁迫偷生，还家少欢趣。娇儿不离膝：畏我复却去。忆昔好追凉，故绕池边树。萧萧北风劲，抚事煎百虑。赖知禾黍收，已觉糟床注。如今足斟酌，且用慰迟暮。群鸡正乱叫，客至鸡斗争。驱鸡上树木，始闻叩柴荆。父老四五人，问我久远行。手中各有携，倾榼浊复清。莫辞酒味薄，黍地无人耕。兵戈既未息，儿童尽东征。请为父老歌，艰难愧深情。歌罢仰天叹，四座泪纵横。——唐代·杜甫《羌村》
128  晚日照空矶，采莲承晚晖。风起湖难渡，莲多采未稀。棹动芙蓉落，船移白鹭飞。荷丝傍绕腕，菱角远牵衣。——南北朝·萧纲《采莲曲》
129  小宴追凉散，平桥步月回。笙歌归院落，灯火下楼台。残暑蝉催尽，新秋雁戴来。将何还睡兴，临卧举残杯。——唐代·白居易《宴散》
130  断墙着雨蜗成字，老屋无僧燕作家，剩欲出门追语笑，却嫌归鬓著尘沙。风翻蛛网开三面，雷动蜂窠趁两衙。屡失南邻春事约，只今容有未开花。——宋代·陈师道《春怀示邻里》
131  紫青莼菜卷荷香，玉雪芹芽拔薤长。自撷溪毛充晚供，短篷风雨宿横塘。湖莲旧荡藕新翻，小小荷钱没涨痕。斟酌梅天风浪紧，更从外水种芦根。胡蝶双双入菜花，日长无客到田家。鸡飞过篱犬吠窦，知有行商来买茶。湔裙水满绿苹洲，上巳微寒懒出游。薄暮蛙声连晓闹，今年田稻十分秋。新绿园林晓气凉，晨炊蚤出看移秧。百花飘尽桑麻小，来路风来阿魏香。三旬蚕忌闭门中，邻曲都无步往踪。犹是晓晴风露下，采桑时节暂相逢。污莱一棱水周围，岁岁蜗庐没半扉。不看茭青难护岸，小舟撑取葑田归。茅针香软渐包茸，蓬櫑甘酸半染红。采采归来儿女笑，杖头高挂小筠笼。海雨江风浪作堆，时新鱼菜逐春回。荻芽抽笋河魨上，楝子开花石首来。谷雨如丝复似尘，煮瓶浮蜡正尝新。牡丹破萼樱桃熟，未许飞花减却春。雨后山家起较迟，天窗晓色半熹微。老翁欹枕听莺啭，童子开门放燕飞。乌鸟投林过客稀，前山烟暝到柴扉。小童一棹舟如叶，独自编阑鸭阵归。——宋代·范成大《晚春田园杂兴》
132  采菱渡头风急，策杖林西日斜。杏树坛边渔父，桃花源里人家。——唐代·王维《田园乐七首·其三》
133  江干多是钓人居，柳陌菱塘一带疏；好是日斜风定后，半江红树卖鲈鱼。——清代·王士祯《真州绝句》
134  兀兀寄形群动内，陶陶任性一生间。自抛官后春多梦，不读书来老更闲。琴里知闻唯渌水，茶中故旧是蒙山。穷通行止常相伴，难道吾今无往还？——唐代·白居易《琴茶》
135  绿江深见底，高浪直翻空。惯是湖边住，舟轻不畏风。逐流牵荇叶，缘岸摘芦苗。为惜鸳鸯鸟，轻轻动画桡。日暮长江里，相邀归渡头。落花如有意，来去逐船流。隔江看树色，沿月听歌声。不是长干住，那从此路行。——唐代·储光羲《江南曲四首》
136  晨光出照屋梁明，初打开门鼓一声。犬上阶眠知地湿，鸟临窗语报天晴。半销宿酒头仍重，新脱冬衣体乍轻。睡觉心空思想尽，近来乡梦不多成。——唐代·白居易《早兴》
137  孤儿生，孤子遇生，命独当苦。父母在时，乘坚车，驾驷马。父母已去，兄嫂令我行贾。南到九江，东到齐与鲁。腊月来归，不敢自言苦。头多虮虱，面目多尘土。大兄言办饭，大嫂言视马。上高堂，行取殿下堂。孤儿泪下如雨。使我朝行汲，暮得水来归。手为错，足下无菲。怆怆履霜，中多蒺藜。拔断蒺藜肠肉中，怆欲悲。泪下渫渫，清涕累累。冬无复襦，夏无单衣。居生不乐，不如早去，下从地下黄泉。春气动，草萌芽。三月蚕桑，六月收瓜。将是瓜车，来到还家。瓜车反覆。助我者少，啖瓜者多。愿还我蒂，兄与嫂严。独且急归，当兴校计。乱曰：里中一何譊譊，愿欲寄尺书，将与地下父母，兄嫂难与久居。——两汉·佚名《孤儿行》
138  於我乎，夏屋渠渠，今也每食无余。于嗟乎，不承权舆！於我乎，每食四簋，今也每食不饱。于嗟乎，不承权舆！——先秦·佚名《权舆》
139  雨余溪水掠堤平，闲看村童谢晚晴。竹马踉蹡冲淖去，纸鸢跋扈挟风鸣。三冬暂就儒生学，千耦还从父老耕。识字粗堪供赋役，不须辛苦慕公卿。——宋代·陆游《观村童戏溪上》
140  几代生涯傍海涯，两三间屋盖芦花。灯前笑说归来夜，明月随船送到家。——宋代·郭震《宿渔家》
141  门有万里客，问君何乡人。褰裳起从之，果得心所亲。挽裳对我泣，太息前自陈。本是朔方士，今为吴越民。行行将复行，去去适西秦。——魏晋·曹植《门有万里客行》
142  嬴氏乱天纪，贤者避其世。黄绮之商山，伊人亦云逝。往迹浸复湮，来径遂芜废。相命肆农耕，日入从所憩。桑竹垂馀荫，菽稷随时艺；春蚕收长丝，秋熟靡王税。荒路暧交通，鸡犬互鸣吠。俎豆犹古法，衣裳无新制。童孺纵行歌，班白欢游诣。草荣识节和，木衰知风厉。虽无纪历志，四时自成岁。怡然有余乐，于何劳智慧？奇踪隐五百，一朝敞神界。淳薄既异源，旋复还幽蔽。借问游方士，焉测尘嚣外。愿言蹑清风，高举寻吾契。——魏晋·陶渊明《桃花源诗》
143  船板胡在兹，而我寝其上。情知非江湖，梦寐亦风浪。——明代·李梦阳《船板床》
144  东风何时至？已绿湖上山。湖上春既早，田家日不闲。沟塍流水处，耒耜平芜间。薄暮饭牛罢，归来还闭关。——唐代·丘为《题农父庐舍》
145  一驿过一驿，驿骑如星流。平明发咸阳，暮及陇山头。陇水不可听，呜咽令人愁。沙尘扑马汗，雾露凝貂裘。西来谁家子，自道新封侯。前月发安西，路上无停留。都护犹未到，来时在西州。十日过沙碛，终朝风不休。马走碎石中，四蹄皆血流。万里奉王事，一身无所求。也知塞垣苦，岂为妻子谋。山口月欲出，先照关城楼。溪流与松风，静夜相飕飗。别家赖归梦，山塞多离忧。与子且携手，不愁前路修。——唐代·岑参《初过陇山途中呈宇文判官》
146  长安大雪天，鸟雀难相觅。其中豪贵家，捣椒泥四壁。 到处爇红炉，周回下罗幂。暖手调金丝，蘸甲斟琼液。 醉唱玉尘飞，困融香汗滴。岂知饥寒人，手脚生皴劈。——唐代·张孜《雪诗》
147  酌酒会临泉水，抱琴好倚长松。南园露葵朝折，东谷黄粱夜舂。——唐代·王维《田园乐七首·其七》
148  不自识疏鄙，终年住在城。过门无马迹，满宅是蝉声。带病吟虽苦，休官梦已清。何当学禅观，依止古先生？——唐代·姚合《闲居》
149  酒旗相望大堤头，堤下连樯堤上楼。日暮行人争渡急，桨声幽轧满中流。江南江北望烟波，入夜行人相应歌。《桃叶》传情《竹枝》怨，水流无限月明多。——唐代·刘禹锡《堤上行二首》
150  香刹夜忘归，松清古殿扉。灯明方丈室，珠系比丘衣。白日传心净，青莲喻法微。天花落不尽，处处鸟衔飞。——唐代·綦毋潜《宿龙兴寺》
151  日日采莲去，洲长多暮归。弄篙莫溅水，畏湿红莲衣。——唐代·王维《皇甫岳云溪杂题五首·莲花坞》
152  锦里烟尘外，江村八九家。圆荷浮小叶，细麦落轻花。卜宅从兹老，为农去国赊。远惭勾漏令，不得问丹砂。——唐代·杜甫《为农》
153  南州溽暑醉如酒，隐几熟眠开北牖。日午独觉无馀声，山童隔竹敲茶臼。——唐代·柳宗元《夏昼偶作》
154  天欲雪，云满湖，楼台明灭山有无。水清出石鱼可数，林深无人鸟相呼。腊日不归对妻孥，名寻道人实自娱。道人之居在何许？宝云山前路盘纡。孤山孤绝谁肯庐？道人有道山不孤。纸窗竹屋深自暖，拥褐坐睡依团蒲。天寒路远愁仆夫，整驾催归及未晡。出山回望云木合，但见野鹘盘浮图。兹游淡薄欢有余，到家恍如梦蘧蘧。作诗火急追亡逋，清景一失后难摹。——宋代·苏轼《腊日游孤山访惠勤惠思二僧》
155  陇头流水，流离山下。念吾一身，飘然旷野。朝发欣城，暮宿陇头。寒不能语，舌卷入喉。陇头流水，鸣声呜咽。遥望秦川，心肝断绝。——南北朝·佚名《陇头歌辞三首》
156  吾家有娇女，皎皎颇白皙。小字为纨素，口齿自清历。鬓发覆广额，双耳似连璧。明朝弄梳台，黛眉类扫迹。浓朱衍丹唇，黄吻烂漫赤。娇语若连琐，忿速乃明集。握笔利彤管，篆刻未期益。执书爱绨素，诵习矜所获。其姊字惠芳，面目粲如画。轻妆喜楼边，临镜忘纺绩。举觯拟京兆，立的成复易。玩弄眉颊间，剧兼机杼役。从容好赵舞，延袖象飞翮。上下弦柱际，文史辄卷襞。顾眄屏风书，如见已指摘。丹青日尘暗，明义为隐赜。驰骛翔园林，果下皆生摘。红葩缀紫蒂，萍实骤柢掷。贪华风雨中，眒忽数百适。务蹑霜雪戏，重綦常累积。并心注肴馔，端坐理盘鬲。翰墨戢闲案，相与数离逖。动为垆钲屈，屐履任之适。止为荼荈据，吹嘘对鼎立。脂腻漫白袖，烟熏染阿锡。衣被皆重地，难与沉水碧。任其孺子意，羞受长者责。瞥闻当与杖，掩泪俱向壁。——魏晋·左思《娇女诗》
157  异国非所志，烦劳殊清闲。惊涛千万里，无乃见钟山。——唐代·李煜《亡后见形诗》
158  陟彼北芒兮，噫！顾瞻帝京兮，噫！宫阙崔嵬兮，噫！民之劬劳兮，噫！辽辽未央兮，噫！——两汉·梁鸿《五噫歌》
159  酒旗相望大堤头，堤下连樯堤上楼。日暮行人争渡急，桨声幽轧满中流。江南江北望烟波，入夜行人相应歌。桃叶传情竹枝怨，水流无限月明多。长堤缭绕水徘徊，酒舍旗亭次第开。日晚出帘招估客，轲峨大艑落帆来。——唐代·刘禹锡《堤上行三首》
160  杜陵叟，杜陵居，岁种薄田一顷余。三月无雨旱风起，麦苗不秀多黄死。九月降霜秋早寒，禾穗未熟皆青乾。长吏明知不申破，急敛暴征求考课。典桑卖地纳官租，明年衣食将何如？剥我身上帛，夺我口中粟。虐人害物即豺狼，何必钩爪锯牙食人肉？不知何人奏皇帝，帝心恻隐知人弊。白麻纸上书德音，京畿尽放今年税。昨日里胥方到门，手持敕牒榜乡村。十家租税九家毕，虚受吾君蠲免恩。——唐代·白居易《杜陵叟》
161  绵蛮黄鸟，止于丘阿。道之云远，我劳如何。饮之食之，教之诲之。命彼后车，谓之载之。绵蛮黄鸟，止于丘隅。岂敢惮行，畏不能趋。饮之食之。教之诲之。命彼后车，谓之载之。绵蛮黄鸟，止于丘侧。岂敢惮行，畏不能极。饮之食之，教之诲之。命彼后车，谓之载之。——先秦·佚名《绵蛮》
162  男声欣欣女颜悦，人家不怨言语别。五月虽热麦风清，檐头索索缲车鸣。野蚕作茧人不取，叶间扑扑秋蛾生。麦收上场绢在轴，的知输得官家足。不望入口复上身，且免向城卖黄犊。回家衣食无厚薄，不见县门身即乐。——唐代·王建《田家行》
163  相逢狭路间，道隘不容车。不知何年少？夹毂问君家。君家诚易知，易知复难忘；黄金为君门，白玉为君堂。堂上置樽酒，作使邯郸倡。中庭生桂树，华灯何煌煌。兄弟两三人，中子为侍郎；五日一来归，道上自生光；黄金络马头，观者盈道傍。入门时左顾，但见双鸳鸯；鸳鸯七十二，罗列自成行。音声何噰噰，鹤鸣东西厢。大妇织绮罗，中妇织流黄；小妇无所为，挟瑟上高堂：“丈人且安坐，调丝方未央。”——两汉·佚名《相逢行》
164  东望黄鹤山，雄雄半空出。四面生白云，中峰倚红日。岩峦行穹跨，峰嶂亦冥密。颇闻列仙人，于此学飞术。一朝向蓬海，千载空石室。金灶生烟埃，玉潭秘清谧。地古遗草木，庭寒老芝术。蹇予羡攀跻，因欲保闲逸。观奇遍诸岳，兹岭不可匹。结心寄青松，永悟客情毕。——唐代·李白《望黄鹤楼》
165  锦里先生乌角巾，园收芋栗未全贫。惯看宾客儿童喜，得食阶除鸟雀驯。秋水才深四五尺，野航恰受两三人。白沙翠竹江村暮，相对柴门月色新。——唐代·杜甫《南邻》
166  携箩驱出敢偷闲，雪胫冰须惯忍寒。岂是不能扃户坐，忍寒犹可忍饥难。啼号升斗抵千金，冻雀饥鸦共一音。劳汝以生令至此，悠悠大块果何心。——宋代·范成大《雪中闻墙外鬻鱼菜者求售之声甚苦有感》
167  朔风吹雪透刀瘢，饮马长城窟更寒。半夜火来知有敌，一时齐保贺兰山。——唐代·卢汝弼《和李秀才边庭四时怨·其四》
168  草庐寄穷巷，甘以辞华轩。正夏长风急，林室顿烧燔。一宅无遗宇，肪舟荫门前。迢迢新秋夕，亭亭月将圆。果菜始复生，惊鸟尚未还。中宵伫遥念，一盼周九天。总发抱孤介，奄出四十年。形迹凭化往，灵府长独闲。贞刚自有质，玉石乃非坚。仰想东户时，余粮宿中田。鼓腹无所思；朝起暮归眠。既已不遇兹，且遂灌我园。——魏晋·陶渊明《戊申岁六月中遇火》
169  虏阵横北荒，胡星曜精芒。羽书速惊电，烽火昼连光。虎竹救边急，戎车森已行。明主不安席，按剑心飞扬。推毂出猛将，连旗登战场。兵威冲绝幕，杀气凌穹苍。列卒赤山下，开营紫塞傍。孟冬沙风紧，旌旗飒凋伤。画角悲海月，征衣卷天霜。挥刃斩楼兰，弯弓射贤王。单于一平荡，种落自奔亡。收功报天子，行歌归咸阳。——唐代·李白《出自蓟北门行》
170  胡人以鞍马为家，射猎为俗。泉甘草美无常处，鸟惊兽骇争驰逐。谁将汉女嫁胡儿，风沙无情貌如玉。身行不遇中国人，马上自作思归曲。推手为琵却手琶，胡人共听亦咨嗟。玉颜流落死天涯，琵琶却传来汉家。汉宫争按新声谱，遗恨已深声更苦。纤纤女手生洞房，学得琵琶不下堂。不识黄云出塞路，岂知此声能断肠！汉宫有佳人，天子初未识，一朝随汉使，远嫁单于国。绝色天下无，一失难再得，虽能杀画工，于事竟何益？耳目所及尚如此，万里安能制夷狄！汉计诚已拙，女色难自夸。明妃去时泪，洒向枝上花。狂风日暮起，飘泊落谁家。红颜胜人多薄命，莫怨东风当自嗟。——宋代·欧阳修《和王介甫明妃曲二首》
171  杖策招隐士，荒涂横古今。岩穴无结构，丘中有鸣琴。白云停阴冈，丹葩曜阳林。石泉漱琼瑶，纤鳞或浮沉。非必丝与竹，山水有清音。何事待啸歌？灌木自悲吟。秋菊兼餱粮，幽兰间重襟。踌躇足力烦，聊欲投吾簪。经始东山庐，果下自成榛。前有寒泉井，聊可莹心神。峭蒨青葱间，竹柏得其真。弱叶栖霜雪，飞荣流余津。爵服无常玩，好恶有屈伸。结绶生缠牵，弹冠去埃尘。惠连非吾屈，首阳非吾仁。相与观所尚，逍遥撰良辰。——魏晋·左思《招隐二首》
172  桃源一向绝风尘，柳市南头访隐沦。到门不敢题凡鸟，看竹何须问主人。城上青山如屋里，东家流水入西邻。闭户著书多岁月，种松皆老作龙鳞。——唐代·王维《春日与裴迪过新昌里访吕逸人不遇》
173  陶令日日醉，不知五柳春。素琴本无弦，漉酒用葛巾。清风北窗下，自谓羲皇人。何时到栗里，一见平生亲。——唐代·李白《戏赠郑溧阳》
174  奇峰出奇云，秀木含秀气。清晏皖公山，巉绝称人意。独游沧江上，终日淡无味。但爱兹岭高，何由讨灵异。默然遥相许，欲往心莫遂。待吾还丹成，投迹归此地。——唐代·李白《江上望皖公山》
175  郡城南下接通津，异服殊音不可亲。青箬裹盐归峒客，绿荷包饭趁虚人。鹅毛御腊缝山罽，鸡骨占年拜水神。愁向公庭问重译，欲投章甫作文身。——唐代·柳宗元《柳州峒氓》
176  涩滩鸣嘈嘈，两山足猿猱。白波若卷雪，侧足不容舠。渔子与舟人，撑折万张篙。——唐代·李白《下泾县陵阳溪至涩滩》
177  门外青山翠紫堆，幅巾终日面崔嵬。只看云断成飞雨，不道云从底处来。擘开苍峡吼奔雷，万斛飞泉涌出来。断梗枯槎无泊处，一川寒碧自萦回。步随流水觅溪源，行到源头却惘然。始信真源行不到，倚筇随处弄潺湲。——宋代·朱熹《偶题三首》
178  妇病连年累岁，传呼丈人前一言。当言未及得言，不知泪下一何翩翩。“属累君两三孤子，莫我儿饥且寒，有过慎莫笪笞，行当折摇，思复念之!”乱曰：抱时无衣，襦复无里。闭门塞牖，舍孤儿到市。道逢亲交，泣坐不能起。从乞求与孤儿买饵，对交啼泣，泪不可止：“我欲不伤悲不能已。”探怀中钱持授交。入门见孤儿，啼索其母抱。徘徊空舍中，“行复尔耳，弃置勿复道！”——两汉·佚名《妇病行》
179  僻巷邻家少，茅檐喜并居。蒸梨常共灶，浇薤亦同渠。 传屐朝寻药，分灯夜读书。虽然在城市，还得似樵渔。——唐代·于鹄《题邻居》
180  君不闻胡笳声最悲？紫髯绿眼胡人吹。吹之一曲犹未了，愁杀楼兰征戍儿。凉秋八月萧关道，北风吹断天山草。昆仑山南月欲斜，胡人向月吹胡笳。胡笳怨兮将送君，秦山遥望陇山云。边城夜夜多愁梦，向月胡笳谁喜闻？——唐代·岑参《胡笳歌送颜真卿使赴河陇》
181  邯郸城南游侠子，自矜生长邯郸里：千场纵博家仍富，几度报仇身不死。宅中歌笑日纷纷，门外车马常如云。未知肝胆向谁是，令人却忆平原君！君不见即今交态薄，黄金用尽还疏索。以兹感叹辞旧游，更于时事无所求。且与少年饮美酒，往来射猎西山头。——唐代·高适《邯郸少年行》
182  博山炯炯吐香雾，红烛引至更衣处。夜如何其夜漫漫，邻鸡未鸣寒雁度。庭前雪压松桂丛，廊下点点悬纱笼。满堂醉客争笑语，嘈囋琵琶青幕中。——唐代·刘禹锡《更衣曲》
183  云光岚彩四面合，柔柔垂柳十余家。雉飞鹿过芳草远，牛巷鸡埘春日斜。秀眉老父对樽酒，茜袖女儿簪野花。征车自念尘土计，惆怅溪边书细沙。——唐代·杜牧《商山麻涧》
184  寻得桃源好避秦，桃红又是一年春。花飞莫遣随流水，怕有渔郎来问津。——宋代·谢枋得《庆庵寺桃花》
185  青蛾皓齿在楼船，横笛短箫悲远天。春风自信牙樯动，迟日徐看锦缆牵。鱼吹细浪摇歌扇，燕蹴飞花落舞筵。不有小舟能荡桨，百壶那送酒如泉？——唐代·杜甫《城西陂泛舟》
186  海人无家海里住，采珠役象为岁赋。 恶波横天山塞路，未央宫中常满库。——唐代·王建《海人谣》
187  高山代郡东接燕，雁门胡人家近边。解放胡鹰逐塞鸟，能将代马猎秋田。山头野火寒多烧，雨里孤峰湿作烟。闻道辽西无斗战，时时醉向酒家眠。——唐代·崔颢《雁门胡人歌》
188  白头灶户低草房，六月煎盐烈火旁。走出门前炎日里，偷闲一刻是乘凉。——清代·吴嘉纪《煎盐绝句》
189  我爱山中春，苍崖鸟一声。桃花源里住，罕见问津人。我爱山中夏，空冥花雨下。行吟屐齿肥，树色丽四野。我爱山中秋，黄云稻正稠。铎声连振起，镰子刈禾头。我爱山中冬，冰澌叠乱封。地炉无品字，一榻冷千峰。——明代·元鹏《山中四咏》
190  晓峰如画参差碧，藤影风摇拂槛垂。野径来多将犬伴，人间归晚带樵随。看云客倚啼猿树，洗钵僧临失鹤池。莫怪无心恋清境，已将书剑许明时。——唐代·李白《别匡山》
191  落花天气半晴阴，好去寻芳傍碧林。是物含情知爱惜，莺声声里唤春深。桃花水到报平渠，喜动新流见跃鱼。一枕羲皇午梦后，数行小试右军书。——清代·黄图安《闲咏二绝》
192  小庭幽圃绝清佳，爱此常教放吏衙。雨后双禽来占竹，秋深一蝶下寻花。唤人扫壁开吴画，留客临轩试越茶。野兴渐多公事少，宛如当日在山家。——宋代·文同《北斋雨后》
193  锦衣红夺彩霞明，侵晓春游向野庭。 不识农夫辛苦力，骄骢蹋烂麦青春。——唐代·孟宾于《公子行》
194  井上辘轳床上转。水声繁，弦声浅。情若何，荀奉倩。城头日，长向城头住。一日作千年，不须流下去。——唐代·李贺《后园凿井歌》
195  昨日一花开，今日一花开。今日花正好，昨日花已老。始知人老不如花，可惜落花君莫扫。人生不得长少年，莫惜床头沽酒钱。请君有钱向酒家，君不见，蜀葵花。——唐代·岑参《蜀葵花歌》
196  邂逅承际会，得充君后房。情好新交接，恐栗若探汤。不才勉自竭，贱妾职所当。绸缪主中馈，奉礼助蒸尝。思为苑蒻席，在下蔽匡床。愿为罗衾帱，在上卫风霜。洒扫清枕席，鞮芬以狄香。重户结金扃，高下华灯光。衣解巾粉御，列图陈枕张。素女为我师，仪态盈万方。众夫希所见，天老教轩皇。乐莫斯夜乐，没齿焉可忘。——两汉·张衡《同声歌》
197  出得城来事事幽，涉湘半济值渔舟。也知渔父趁鱼急，翻著春衫不裹头。园花落尽路花开，白白红红各自媒。莫道早行奇绝处，四方八面野香来。柳子祠前春已残，新晴特地著春寒。疏篱不与花为护，只为蜘蛛作网竿。一晴一雨路乾湿，半淡半浓山迭重。远草坪中见牛背，新秧疏处有人踪。——宋代·杨万里《过百家渡四绝句》
198  刺竹芭蕉乱结村，人家犹有古风存。相逢尽道年来好，不见催科夜打门。村北村南布谷忙，村前村后稻花香。凭谁识得真消息，只把南方作北方。——明代·方向《咏儋耳二首》
199  鸡鸣发黄山，暝投鰕湖宿。白雨映寒山，森森似银竹。提携采铅客，结荷水边沐。半夜四天开，星河烂人目。明晨大楼去，冈陇多屈伏。当与持斧翁，前溪伐云木。——唐代·李白《宿鰕湖》
200  凤辇寻春半醉回，仙娥进水御帘开。 牡丹花笑金钿动，传奏吴兴紫笋来。——唐代·张文规《湖州贡焙新茶》
201  蓐食徇所务，驱牛向东阡。鸡鸣村巷白，夜色归暮田。札札耒耜声，飞飞来乌鸢。竭兹筋力事，持用穷岁年。尽输助徭役，聊就空自眠。子孙日已长，世世还复然。篱落隔烟火，农谈四邻夕。庭际秋虫鸣，疏麻方寂历。蚕丝尽输税，机杼空倚壁。里胥夜经过，鸡黍事筵席。各言官长峻，文字多督责。东乡后租期，车毂陷泥泽。公门少推恕，鞭朴恣狼藉。努力慎经营，肌肤真可惜。迎新在此岁，唯恐踵前迹。古道饶蒺藜，萦回古城曲。蓼花被堤岸，陂水寒更绿。是时收获竟，落日多樵牧。风高榆柳疏，霜重梨枣熟。行人迷去住，野鸟竞栖宿。田翁笑相念，昏黑慎原陆。今年幸少丰，无厌饘与粥。——唐代·柳宗元《田家三首》
202  末世多轻薄，骄代好浮华。志意既放逸，赀财亦丰奢。被服极纤丽，肴膳尽柔嘉。僮仆馀梁肉，婢妾蹈绫罗。文轩树羽盖，乘马鸣玉珂。横簪刻玳瑁，长鞭错象牙。足下金鑮履，手中双莫邪。宾从焕络绎，侍御何芬葩。朝与金张期，暮宿许史家。甲笫面长街，朱门赫嵯峨。苍梧竹叶青，宜城九酝醝。浮醪随觞转，素蚁自跳波。美女兴齐赵，妍唱出西巴。一顾倾城国，千金不足多。北里献奇舞，大陵奏名歌。新声逾激楚，妙妓绝阳阿。玄鹤降浮云，鱏鱼跃中河。墨翟且停车，展季犹咨嗟。淳于前行酒，雍门坐相和。孟公结重关，宾客不得蹉。三雅来何迟？耳热眼中花。盘案互交错，坐席咸喧哗。簪珥或堕落，冠冕皆倾斜。酣饮终日夜，明灯继朝霞。绝缨尚不尤，安能复顾他？留连弥信宿，此欢难可过。人生若浮寄，年时忽蹉跎。促促朝露期，荣乐遽几何？念此肠中悲，涕下自滂沱。但畏执法吏，礼防且切蹉。——魏晋·张华《轻薄篇》
203  因依老宿发心初，半学修心半读书。雪后每常同席卧，花时未省两山居。猎人箭底求伤雁，钓户竿头乞活鱼。一向风尘取烦恼，不知衰病日难除。——唐代·王建《寄旧山僧》
204  南京久客耕南亩，北望伤神坐北窗。昼引老妻乘小艇，晴看稚子浴清江。俱飞蛱蝶元相逐，并蒂芙蓉本自双。茗饮蔗浆携所有，瓷罂无谢玉为缸。——唐代·杜甫《进艇》
205  纳湖诗筒连画卷，坐看复行吟。想像南湖水，秋来几许深。东渚小山幽桂丛，岁暮霭佳色。花落洞庭波，秋风渺何极！咏归桥绿涨平湖水，朱栏跨小桥。舞雩千载事，历历在今朝。船斋考盘虽在陆，滉漾水云深。正尔沧洲趣，难忘魏阙心。丽泽堂堂后林阴密，堂前湖水深。感君怀我意，千里梦相寻。兰涧光风浮碧涧，兰杜日猗猗。竟岁无人采，含薰祗自知。书楼君家一编书，不自圯上得。石室寄林端，时来玩幽赜。山斋藏书楼上头，读书楼下屋。怀哉千载心，俯仰数椽足。蒙轩先生湖海姿，蒙养今自閟。铭坐仰先贤，点画存彖系。石疏此竹下渠，漱彼涧中石。暮馆绕寒声，秋空动澄碧。卷云亭西山云气深，徙倚一舒　。浩荡忽搴开，为君展遐眺。柳堤渚华初出水，堤树亦成行。吟罢天津句，　风拂面凉。月榭月色三秋白，湖光四面平。与君凌倒景，上下极空明。濯清涉江采芙蓉，十反心无斁。不遇无极翁，深衷竟谁识？西屿朝吟东渚风，夕弄西屿月。人境谅非遥，湖山自幽绝。淙琤谷湖光湛不流，嵌窦亦潜注。倚杖忽琮琤，竹深无觅处。听雨舫彩舟停画桨，容与得欹眠。梦破蓬窗雨，寒声动一川。梅堤仙人冰雪姿，贞秀绝伦拟。驿使讵知闻，寻香问烟水。采菱舟湖平秋水碧，桂棹木兰舟。一曲菱歌晚，惊飞欲下鸥。南阜高丘复层观，何日去登临？一目长空尽，寒江列暮岑。——宋代·朱熹《奉同张敬夫城南二十咏》
206  晓梦随疏钟，飘然蹑云霞。因缘安期生，邂逅萼绿华。秋风正无赖，吹尽玉井花。共看藕如船，同食枣如瓜。翩翩坐上客，意妙语亦佳。嘲辞斗诡辩，活火分新茶。虽非助帝功，其乐莫可涯。人生能如此，何必归故家。起来敛衣坐，掩耳厌喧哗。心知不可见，念念犹咨嗟。——宋代·李清照《晓梦》
207  有客有客字子美，白头乱发垂过耳。岁拾橡栗随狙公，天寒日暮山谷里。中原无书归不得，手脚冻皴皮肉死。呜呼一歌兮歌已哀，悲风为我从天来。长镵长镵白木柄，我生托子以为命。黄独无苗山雪盛，短衣数挽不掩胫。此时与子空归来，男呻女吟四壁静。呜呼二歌兮歌始放，邻里为我色惆怅。有弟有弟在远方，三人各瘦何人强。生别展转不相见，胡尘暗天道路长。东飞鴐鹅后鹙鶬，安得送我置汝旁。呜呼三歌兮歌三发，汝归何处收兄骨。有妹有妹在钟离，良人早殁诸孤痴。长淮浪高蛟龙怒，十年不见来何时。扁舟欲往箭满眼，杳杳南国多旌旗。呜呼四歌兮歌四奏，林猿为我啼清昼。四山多风溪水急，寒雨飒飒枯树湿。黄蒿古城云不开，白狐跳梁黄狐立。我生何为在穷谷，中夜起坐万感集。呜呼五歌兮歌正长，魂招不来归故乡。南有龙兮在山湫，古木巃嵸枝相樛。木叶黄落龙正蛰，蝮蛇东来水上游。我行怪此安敢出，拔剑欲斩且复休。呜呼六歌兮歌思迟，溪壑为我回春姿。男儿生不成名身已老，三年饥走荒山道。长安卿相多少年，富贵应须致身早。山中儒生旧相识，但话宿昔伤怀抱。呜呼七歌兮悄终曲，仰视皇天白日速。——唐代·杜甫《同谷七歌》
208  五岳盘神基，四渎涌荡津。动求目方智，默守标静仁。苟不宴出处，托好有常因。寻元存终古，洞往想逸民。玉洁箕岩下，金声濑沂滨。卷华藏纷雾，振褐拂埃尘。迹从尺蠖曲，道与腾龙伸。峻无单豹伐，分非首阳真。长啸归林岭，潇洒任陶钧。——魏晋·支遁《咏利城山居》
209  衰发萧萧老郡丞， 洪州又看上元灯。羞将枉直分寻尺， 宁走东西就斗升。吏进饱谙箝纸尾， 客来苦劝摸床棱。归装渐理君知否？ 笑指庐山古涧藤。——宋代·陆游《自咏示客》
210  高斋每到思无穷，门巷玲珑野望通。片雨隔村犹夕照，疏林映水已秋风。药囊诗卷闲行后，香灺灯光静坐中。为问只今江海上，如君无事几人同？——明代·张羽《唐叔良溪居》
211  胡地三月半，梨花今始开。因从老僧饭，更上夫人台。清唱云不去，弹弦风飒来。应须一倒载，还似山公回。——唐代·岑参《登凉州尹台寺》
212  起来望南山，山火烧山田。微红夕如灭，短焰复相连。差差向岩石，冉冉凌青壁。低随回风尽，远照檐茅赤。邻翁能楚言，倚锸欲潸然。自言楚越俗，烧畲为早田。豆苗虫促促，篱上花当屋。废栈豕归栏，广场鸡啄粟。新年春雨晴，处处赛神声。持钱就人卜，敲瓦隔林鸣。卜得山上卦，归来桑枣下。吹火向白茅，腰镰映赪蔗。风驱槲叶烟，槲树连平山。迸星拂霞外，飞烬落阶前。仰面呻复嚏，鸦娘咒丰岁。谁知苍翠容，尽作官家税。——唐代·温庭筠《烧歌》
213  远林暑气薄，公子过我游。贫居类村坞，僻近城南楼。旁舍颇淳朴，所须亦易求。隔屋唤西家，借问有酒否？墙头过浊醪，展席俯长流。清风左右至，客意已惊秋。巢多众鸟喧，叶密鸣蝉稠。苦遭此物聒，孰谓吾庐幽？水花晚色净，庶足充淹留。预恐樽中尽，更起为君谋。——唐代·杜甫《夏日李公见访》
214  公府日无事，吾徒只是闲。草根侵柱础，苔色上门关。饮砚时见鸟，卷帘晴对山。新诗吟未足，昨夜梦东还。——唐代·岑参《敬酬李判官使院即事见呈》
215  长钗坠发双蜻蜓，碧尽山斜开画屏。虬须公子五侯客，一饮千钟如建瓴。鸾咽奼唱圆无节，眉敛湘烟袖回雪。清夜恩情四座同，莫令沟水东西别。亭亭蜡泪香珠残，暗露晓风罗幕寒。飘飖戟带俨相次，二十四枝龙画竿。裂管萦弦共繁曲，芳樽细浪倾春醁。高楼客散杏花多，脉脉新蟾如瞪目。——唐代·温庭筠《夜宴谣》
216  柳色黄金嫩，梨花白雪香。玉楼巢翡翠，金殿锁鸳鸯。选妓随雕辇，征歌出洞房。宫中谁第一，飞燕在昭阳。——唐代·李白《宫中行乐词八首·其二》
217  半肩风雨半肩柴，竹杖芒鞋破碧崖。刚出岭头三五步，浑身都被乱云埋。经行仿佛近诸天，月上山衔半缺圆。听得上方相对话，星辰莫阂五峰巅。——明代·常慧《云居山咏二首》
218  老父田荒秋雨里，旧时高岸今江水。佣耕犹自抱长饥，的知无力输租米。自从乡官新上来，黄纸放尽白纸催。卖衣得钱都纳却，病骨虽寒聊免缚。去年衣尽到家口，大女临歧两分首。今年次女已行媒，亦复驱将换升斗。室中更有第三女，明年不怕催租苦。——宋代·范成大《后催租行》
219  竹树绕吾庐，清深趣有余。鹤闲临水久，蜂懒采花疏。酒病妨开卷，春阴入荷锄。尝怜古图画，多半写樵渔。——宋代·林逋《小隐自题》
220  都护新灭胡，士马气亦粗。萧条虏尘净，突兀天山孤。——唐代·岑参《灭胡曲》
1  于阗采花人，自言花相似。明妃一朝西入胡，胡中美女多羞死。乃知汉地多名姝，胡中无花可方比。丹青能令丑者妍，无盐翻在深宫里。自古妒蛾眉，胡沙埋皓齿。——唐代·李白《于阗采花》
1  故人具鸡黍，邀我至田家。绿树村边合，青山郭外斜。开轩面场圃，把酒话桑麻。待到重阳日，还来就菊花。——唐代·孟浩然《过故人庄》
2  更深月色半人家，北斗阑干南斗斜。 今夜偏知春气暖，虫声新透绿窗纱。——唐代·刘方平《月夜》
3  种豆南山下，草盛豆苗稀。晨兴理荒秽，带月荷锄归。道狭草木长，夕露沾我衣。衣沾不足惜，但使愿无违。——魏晋·陶渊明《归园田居·其三》
4  梅子金黄杏子肥，麦花雪白菜花稀。日长篱落无人过，惟有蜻蜓蛱蝶飞。——宋代·范成大《四时田园杂兴·其二》
5  少无适俗韵，性本爱丘山。误落尘网中，一去三十年。&误落 一作：误入&羁鸟恋旧林，池鱼思故渊。开荒南野际，守拙归园田。方宅十余亩，草屋八九间。榆柳荫后檐，桃李罗堂前。暧暧远人村，依依墟里烟。狗吠深巷中，鸡鸣桑树颠。&颠 通 巅&户庭无尘杂，虚室有余闲。久在樊笼里，复得返自然。——魏晋·陶渊明《归园田居·其一》
6  中岁颇好道，晚家南山陲。兴来每独往，胜事空自知。行到水穷处，坐看云起时。偶然值林叟，谈笑无还期。——唐代·王维《终南别业》
7  雨里鸡鸣一两家，竹溪村路板桥斜。妇姑相唤浴蚕去，闲看中庭栀子花。——唐代·王建《雨过山村》
8  野外罕人事，穷巷寡轮鞅。白日掩荆扉，虚室绝尘想。时复墟曲中，披草共来往。相见无杂言，但道桑麻长。桑麻日已长，我土日已广。常恐霜霰至，零落同草莽。——魏晋·陶渊明《归园田居·其二》
9  积雨空林烟火迟，蒸藜炊黍饷东菑。漠漠水田飞白鹭，阴阴夏木啭黄鹂。山中习静观朝槿，松下清斋折露葵。野老与人争席罢，海鸥何事更相疑。——唐代·王维《积雨辋川庄作》
10  梅子金黄杏子肥，麦花雪白菜花稀。日长篱落无人过，惟有蜻蜓蛱蝶飞。五月江吴麦秀寒，移秧披絮尚衣单。稻根科斗行如块，田水今年一尺宽。二麦俱秋斗百钱，田家唤作小丰年。饼炉饭甑无饥色，接到西风熟稻天。百沸缲汤雪涌波，缲车嘈囋雨鸣蓑。桑姑盆手交相贺，绵茧无多丝茧多。小妇连宵上绢机，大耆催税急於飞。今年幸甚蚕桑熟，留得黄丝织夏衣。下田戽水出江流，高垄翻江逆上沟；地势不齐人力尽，丁男长在踏车头。昼出耘田夜绩麻，村庄儿女各当家。童孙未解供耕织，也傍桑阴学种瓜。槐叶初匀日气凉，葱葱鼠耳翠成双。三公只得三株看，闲客清阴满北窗。黄尘行客汗如浆，少住侬家漱井香；借与门前磐石坐，柳阴亭午正风凉。千顷芙蕖放棹嬉，花深迷路晚忘归。家人暗识船行处，时有惊忙小鸭飞。采菱辛苦废犁鉏，血指流丹鬼质枯。无力买田聊种水，近来湖面亦收租。蜩螗千万沸斜阳，蛙黾无边聒夜长。不把痴聋相对治，梦魂争得到藜床？——宋代·范成大《夏日田园杂兴》
11  木末芙蓉花，山中发红萼。涧户寂无人，纷纷开且落。——唐代·王维《辛夷坞》
12  怅恨独策还，崎岖历榛曲。山涧清且浅，可以濯吾足。漉我新熟酒，只鸡招近局。日入室中暗，荆薪代明烛。欢来苦夕短，已复至天旭。——魏晋·陶渊明《归园田居·其五》
13  暮从碧山下，山月随人归。却顾所来径，苍苍横翠微。相携及田家，童稚开荆扉。绿竹入幽径，青萝拂行衣。欢言得所憩，美酒聊共挥。长歌吟松风，曲尽河星稀。我醉君复乐，陶然共忘机。——唐代·李白《下终南山过斛斯山人宿置酒》
14  清江一曲抱村流，长夏江村事事幽。自去自来堂上燕，相亲相近水中鸥。老妻画纸为棋局，稚子敲针作钓钩。但有故人供禄米，微躯此外更何求？——唐代·杜甫《江村》
15  久去山泽游，浪莽林野娱。试携子侄辈，披榛步荒墟。徘徊丘垄间，依依昔人居。井灶有遗处，桑竹残朽株。借问采薪者，此人皆焉如？薪者向我言，死没无复余。一世异朝市，此语真不虚。人生似幻化，终当归空无。——魏晋·陶渊明《归园田居·其四》
16  昔欲居南村，非为卜其宅。闻多素心人，乐与数晨夕。怀此颇有年，今日从兹役。敝庐何必广，取足蔽床席。邻曲时时来，抗言谈在昔。奇文共欣赏，疑义相与析。春秋多佳日，登高赋新诗。过门更相呼，有酒斟酌之。农务各自归，闲暇辄相思。相思则披衣，言笑无厌时。此理将不胜？无为忽去兹。衣食当须纪，力耕不吾欺。——魏晋·陶渊明《移居二首》
17  斜阳照墟落，穷巷牛羊归。野老念牧童，倚杖候荆扉。雉雊麦苗秀，蚕眠桑叶稀。田夫荷锄至，相见语依依。即此羡闲逸，怅然吟式微。——唐代·王维《渭川田家》
18  落日无情最有情，遍催万树暮蝉鸣。听来咫尺无寻处，寻到旁边却不声。——宋代·杨万里《初秋行圃》
19  桃红复含宿雨，柳绿更带朝烟。花落家童未扫，莺啼山客犹眠。——唐代·王维《田园乐七首·其六》
20  孟夏草木长，绕屋树扶疏。 众鸟欣有托，吾亦爱吾庐。 既耕亦已种，时还读我书。 穷巷隔深辙，颇回故人车。 欢言酌春酒，摘我园中蔬。 微雨从东来，好风与之俱。 泛览《周王传》，流观《山海》图。 俯仰终宇宙，不乐复何如？——魏晋·陶渊明《读山海经·其一》
21  水满田畴稻叶齐，日光穿树晓烟低。黄莺也爱新凉好，飞过青山影里啼。——宋代·徐玑《新凉》
22  花枝草蔓眼中开，小白长红越女腮。可怜日暮嫣香落，嫁与春风不用媒。&其一&宫北田塍晓气酣，黄桑饮露窣宫帘。长腰健妇偷攀折，将喂吴王八茧蚕。&其二&竹里缲丝挑网车，青蝉独噪日光斜。桃胶迎夏香琥珀，自课越佣能种瓜。&其三&三十未有二十余，白日长饥小甲蔬。桥头长老相哀念，因遗戎韬一卷书。&其四&男儿何不带吴钩，收取关山五十州。请君暂上凌烟阁，若个书生万户侯？&其五&寻章摘句老雕虫，晓月当帘挂玉弓。不见年年辽海上，文章何处哭秋风？&其六&长卿牢落悲空舍，曼倩诙谐取自容。见买若耶溪水剑，明朝归去事猿公。&其七&春水初生乳燕飞，黄蜂小尾扑花归。窗含远色通书幌，鱼拥香钩近石矶。&其八&泉沙软卧鸳鸯暖，曲岸回篙舴艋迟。泻酒木栏椒叶盖，病容扶起种菱丝。&其九&边让今朝忆蔡邕，无心裁曲卧春风。舍南有竹堪书字，老去溪头作钓翁。&其十&长峦谷口倚嵇家，白昼千峰老翠华。自履藤鞋收石蜜，手牵苔絮长莼花。&其十一&松溪黑水新龙卵，桂洞生硝旧马牙。谁遣虞卿裁道帔，轻绡一匹染朝霞。&其十二&小树开朝径，长茸湿夜烟。柳花惊雪浦，麦雨涨溪田。古刹疏钟度，遥岚破月悬。沙头敲石火，烧竹照渔船。&其十三&——唐代·李贺《南园十三首》
23  高田如楼梯，平田如棋局。白鹭忽飞来，点破秧针绿。——明代·杨慎《出郊》
24  绿波春浪满前陂，极目连云稏肥。更被鹭鹚千点雪，破烟来入画屏飞。——唐代·韦庄《稻田》
25  屋上春鸠鸣，村边杏花白。持斧伐远扬，荷锄觇泉脉。 归燕识故巢，旧人看新历。临觞忽不御，惆怅远行客。——唐代·王维《春中田园作》
26  石梁茅屋有弯碕，流水溅溅度两陂。晴日暖风生麦气，绿阴幽草胜花时。——宋代·王安石《初夏即事》
27  松叶堪为酒，春来酿几多。不辞山路远，踏雪也相过。——唐代·张九龄《答陆澧》
28  雨洗东坡月色清，市人行尽野人行。莫嫌荦确坡头路，自爱铿然曳杖声。——宋代·苏轼《东坡》
29  新晴原野旷，极目无氛垢。郭门临渡头，村树连溪口。 白水明田外，碧峰出山后。农月无闲人，倾家事南亩。——唐代·王维《新晴野望》
30  十亩之间兮，桑者闲闲兮，行与子还兮。十亩之外兮，桑者泄泄兮，行与子逝兮。——先秦·佚名《十亩之间》
31  萋萋春草秋绿，落落长松夏寒。牛羊自归村巷，童稚不识衣冠。——唐代·王维《田园乐七首·其四》
32  柳花深巷午鸡声，桑叶尖新绿未成。坐睡觉来无一事，满窗晴日看蚕生。土膏欲动雨频催，万草千花一饷开；舍后荒畦犹绿秀，邻家鞭笋过墙来。高田二麦接山青，傍水低田绿未耕；桃奇满村春似锦，踏歌椎鼓过清明。老盆初熟杜茅柴，携向田头祭社来。巫媪莫嫌滋味薄，旗亭官酒更多灰。社下烧钱鼓似雷，日斜扶得醉翁回。青枝满地花狼藉，知是儿孙斗草来。骑吹东来里巷喧，行春车马闹如烟。系牛莫系门前路，移系门西系碡边。寒食花枝插满头，蒨裙青袂几扁舟。一年一度游山寺，不上灵岩即虎丘。郭里人家拜扫回，新开醪酒荐青梅。日长路好城门近，借我茅亭暖一杯。步屧寻春有好怀，雨余蹄道水如杯。随人黄犬搀前去，走到溪边忽自回。种园得果廑赏劳，不奈儿童鸟雀搔。已插棘针樊笋径，更铺渔纲盖樱桃。吉日初开种稻包，南山雷动雨连宵。今年不欠秧田水，新涨看看拍小桥。桑下春蔬绿满畦，菘心青嫩芥苔肥。溪头洗择店头卖，日暮裹盐沽酒归。——宋代·范成大《春日田园杂兴》
33  山中兰叶径，城外李桃园。岂知人事静，不觉鸟声喧。——唐代·王勃《春庄》
34  穷居寡人用，时忘四运周。门庭多落叶，慨然知已秋。新葵郁北牖，嘉穟养南畴。今我不为乐，知有来岁不？命室携童弱，良日登远游。——魏晋·陶渊明《酬刘柴桑》
35  绿池芳草满晴波，春色都从雨里过。知是人家花落尽，菜畦今日蝶来多。——明代·高启《春暮西园》
36  微雨众卉新，一雷惊蛰始。田家几日闲，耕种从此起。丁壮俱在野，场圃亦就理。归来景常晏，饮犊西涧水。饥劬不自苦，膏泽且为喜。仓禀无宿储，徭役犹未已。方惭不耕者，禄食出闾里。——唐代·韦应物《观田家》
37  厌见千门万户，经过北里南邻。官府鸣珂有底，崆峒散发何人。——唐代·王维《田园乐七首·其一》
38  斜日低山片月高，睡余行药绕江郊。霜风捣尽千林叶，闲倚筇枝数鹳巢。炙背檐前日似烘，暖醺醺后困蒙蒙。过门走马何官职，侧帽笼鞭战北风！屋上添高一把茅，密泥房壁似僧寮。从教屋外阴风吼，卧听篱头响玉箫。松节然膏当烛笼，凝烟如墨暗房栊；晚来拭净南窗纸，便觉斜阳一倍红。乾高寅缺筑牛宫，巵酒豚蹄酹土公。牯牸无瘟犊儿长，明年添种越城东。放船开看雪山晴，风定奇寒晚更凝。坐听一篙珠玉碎，不知湖面已成冰！拨雪挑来踏地菘，味如蜜藕更肥醲。朱门肉食无风味，只作寻常菜把供。榾柮无烟雪夜长，地炉煨酒暖如汤。莫嗔老妇无盘飣，笑指灰中芋栗香。煮酒春前腊后蒸，一年长飨瓮头清。廛居何似山居乐，秫米新来禁入城。黄纸蠲租白纸催，皂衣旁午下乡来。长官头脑冬烘甚，乞汝青钱买酒回。探梅公子款柴门，枝北枝南总未春；忽见小桃红似锦，却疑侬是武陵人。村巷冬年见俗情，邻翁讲礼拜柴荆。长衫布缕如霜雪，云是家机自织成。——宋代·范成大《冬日田园杂兴》
39  北场芸藿罢，东皋刈黍归。相逢秋月满，更值夜萤飞。——唐代·王绩《秋夜喜遇王处士》
40  杞菊垂珠滴露红，两蛩相应语莎丛。虫丝罥尽黄葵叶，寂历高花侧晚风。朱门巧夕沸欢声，田舍黄昏静掩扃。男解牵牛女能织，不须徼福渡河星。橘蠹如蚕入化机，枝间垂茧似蓑衣；忽然蜕作多花蝶，翅粉才乾便学飞。静看檐蛛结网低，无端妨碍小虫飞。蜻蜒倒挂蜂儿窘，催唤山童为解围。垂成穑事苦艰难，忌雨嫌风更怯寒。牋诉天公休掠剩，半赏私债半输官。秋来只怕雨垂垂，甲子无云万事宜。获稻毕工随晒谷，直须晴到入仓时。中秋全景属潜夫，棹入空明看太湖。身外水天银一色，城中有此月明无。新筑场泥镜面平，家家打稻趁霜晴；笑歌声里轻雷动，一夜连枷响到明。租船满载候开仓，粒粒如珠白似霜。不惜两钟输一斛，尚赢糠核饱儿郎。菽粟瓶罂贮满家，天教将醉作生涯。不知新滴堪篘未？细捣枨虀买鱠鱼，细捣枨虀卖脍鱼，西风吹上四腮鲈。雪松酥腻千丝缕，除却松江到处无。新霜彻晓报秋深，染尽青林作缬林。惟有橘园风景异，碧丛丛里万黄金。——宋代·范成大《秋日田园杂兴》
41  一把青秧趁手青，轻烟漠漠雨冥冥。东风染尽三千顷，白鹭飞来无处停。——宋代·虞似良《横溪堂春晓》
42  山下孤烟远村，天边独树高原。一瓢颜回陋巷，五柳先生对门。——唐代·王维《田园乐七首·其五》
43  村晚惊风度，庭幽过雨沾。夕阳薰细草，江色映疏帘。书乱谁能帙，怀干可自添。时闻有馀论，未怪老夫潜。——唐代·杜甫《晚晴》
44  老农家贫在山住，耕种山田三四亩。苗疏税多不得食，输入官仓化为土。岁暮锄犁傍空室，呼儿登山收橡实。西江贾客珠百斛，船中养犬长食肉。——唐代·张籍《野老歌》
45  再见封侯万户，立谈赐璧一双。讵胜耦耕南亩，何如高卧东窗。——唐代·王维《田园乐七首·其二》
46  紫青莼菜卷荷香，玉雪芹芽拔薤长。自撷溪毛充晚供，短篷风雨宿横塘。湖莲旧荡藕新翻，小小荷钱没涨痕。斟酌梅天风浪紧，更从外水种芦根。胡蝶双双入菜花，日长无客到田家。鸡飞过篱犬吠窦，知有行商来买茶。湔裙水满绿苹洲，上巳微寒懒出游。薄暮蛙声连晓闹，今年田稻十分秋。新绿园林晓气凉，晨炊蚤出看移秧。百花飘尽桑麻小，来路风来阿魏香。三旬蚕忌闭门中，邻曲都无步往踪。犹是晓晴风露下，采桑时节暂相逢。污莱一棱水周围，岁岁蜗庐没半扉。不看茭青难护岸，小舟撑取葑田归。茅针香软渐包茸，蓬櫑甘酸半染红。采采归来儿女笑，杖头高挂小筠笼。海雨江风浪作堆，时新鱼菜逐春回。荻芽抽笋河魨上，楝子开花石首来。谷雨如丝复似尘，煮瓶浮蜡正尝新。牡丹破萼樱桃熟，未许飞花减却春。雨后山家起较迟，天窗晓色半熹微。老翁欹枕听莺啭，童子开门放燕飞。乌鸟投林过客稀，前山烟暝到柴扉。小童一棹舟如叶，独自编阑鸭阵归。——宋代·范成大《晚春田园杂兴》
47  采菱渡头风急，策杖林西日斜。杏树坛边渔父，桃花源里人家。——唐代·王维《田园乐七首·其三》
48  去越从吴过，吴疆与越连。有园多种橘，无水不生莲。夜市桥边火，春风寺外船。此中偏重客，君去必经年。——唐代·杜荀鹤《送友游吴越》
49  水亭凉气多，闲棹晚来过。涧影见松竹，潭香闻芰荷。 野童扶醉舞，山鸟助酣歌。幽赏未云遍，烟光奈夕何。——唐代·孟浩然《夏日浮舟过陈大水亭》
50  田舍清江曲，柴门古道旁。草深迷市井，地僻懒衣裳。榉柳枝枝弱，枇杷树树香。鸬鹚西日照，晒翅满鱼梁。——唐代·杜甫《田舍》
51  信彼南山，维禹甸之。畇畇原隰，曾孙田之。我疆我理，南东其亩。上天同云。雨雪雰雰，益之以霡霂。既优既渥，既沾既足。生我百谷。疆埸翼翼，黍稷彧彧。曾孙之穑，以为酒食。畀我尸宾，寿考万年。中田有庐，疆埸有瓜。是剥是菹，献之皇祖。曾孙寿考，受天之祜。祭以清酒，从以骍牡，享于祖考。执其鸾刀，以启其毛，取其血膋。是烝是享，苾苾芬芬。祀事孔明，先祖是皇。报以介福。万寿无疆。——先秦·佚名《信南山》
52  酌酒会临泉水，抱琴好倚长松。南园露葵朝折，东谷黄粱夜舂。——唐代·王维《田园乐七首·其七》
53  在昔闻南亩，当年竟未践。屡空既有人，春兴岂自免。夙晨装吾驾，启涂情己缅。鸟弄欢新节，泠风送馀善。寒竹被荒蹊，地为罕人远；是以植杖翁，悠然不复返。即理愧通识，所保讵乃浅。先师有遗训，忧道不忧贫。瞻望邈难逮，转欲志长勤。秉耒欢时务，解颜劝农人。平畴交远风，良苗亦怀新。虽未量岁功，既事多所欣。耕种有时息，行者无问津。日入相与归，壶浆劳近邻。长吟掩柴门，聊为陇亩民。——魏晋·陶渊明《癸卯岁始春怀古田舍二首》
54  宿雨乘轻屐，春寒著弊袍。开畦分白水，间柳发红桃。草际成棋局，林端举桔槔。还持鹿皮几，日暮隐蓬蒿。——唐代·王维《春园即事》
55  不到东山向一年，归来才及种春田。雨中草色绿堪染，水上桃花红欲然。优娄比丘经论学，伛偻丈人乡里贤。披衣倒屣且相见，相欢语笑衡门前。——唐代·王维《辋川别业》
56  青枥林深亦有人，一渠流水数家分。山当日午回峰影，草带泥痕过鹿群。蒸茗气从茅舍出，缲丝声隔竹篱闻。行逢卖药归来客，不惜相随入岛云。——唐代·项斯《山行》
57  归来物外情，负杖阅岩耕。源水看花入，幽林采药行。野人相问姓，山鸟自呼名。去去独吾乐，无然愧此生。——唐代·宋之问《陆浑山庄》
58  弊庐隔尘喧，惟先养恬素。卜邻近三径，植果盈千树。粤余任推迁，三十犹未遇。书剑时将晚，丘园日已暮。晨兴自多怀，昼坐常寡悟。冲天羡鸿鹄，争食羞鸡鹜。望断金马门，劳歌采樵路。乡曲无知己，朝端乏亲故。谁能为扬雄，一荐甘泉赋。——唐代·孟浩然《田园作》
59  云光岚彩四面合，柔柔垂柳十余家。雉飞鹿过芳草远，牛巷鸡埘春日斜。秀眉老父对樽酒，茜袖女儿簪野花。征车自念尘土计，惆怅溪边书细沙。——唐代·杜牧《商山麻涧》
60  南楚春候早，余寒已滋荣。土膏释原野，白蛰竞所营。缀景未及郊，穑人先偶耕。园林幽鸟啭，渚泽新泉清。农事诚素务，羁囚阻平生。故池想芜没，遗亩当榛荆。慕隐既有系，图功遂无成。聊从田父言，款曲陈此情。眷然抚耒耜，回首烟云横。——唐代·柳宗元《首春逢耕者》
61  夜静群动息，时闻隔林犬。却忆山中时，人家涧西远。羡君明发去，采蕨轻轩冕。——唐代·王维《春夜竹亭赠钱少府归蓝田》
62  帝子远辞丹凤阙，天书遥借翠微宫。隔窗云雾生衣上，卷幔山泉入镜中。林下水声喧语笑，岩间树色隐房栊。仙家未必能胜此，何事吹笙向碧空。——唐代·王维《敕借岐王九成宫避暑应教》
63  出得城来事事幽，涉湘半济值渔舟。也知渔父趁鱼急，翻著春衫不裹头。园花落尽路花开，白白红红各自媒。莫道早行奇绝处，四方八面野香来。柳子祠前春已残，新晴特地著春寒。疏篱不与花为护，只为蜘蛛作网竿。一晴一雨路乾湿，半淡半浓山迭重。远草坪中见牛背，新秧疏处有人踪。——宋代·杨万里《过百家渡四绝句》
64  远林暑气薄，公子过我游。贫居类村坞，僻近城南楼。旁舍颇淳朴，所须亦易求。隔屋唤西家，借问有酒否？墙头过浊醪，展席俯长流。清风左右至，客意已惊秋。巢多众鸟喧，叶密鸣蝉稠。苦遭此物聒，孰谓吾庐幽？水花晚色净，庶足充淹留。预恐樽中尽，更起为君谋。——唐代·杜甫《夏日李公见访》
1  莫将画竹论难易，刚道繁难简更难。君看萧萧只数叶，满堂风雨不胜寒。——明代·李东阳《柯敬仲墨竹》
1  离人无语月无声，明月有光人有情。别后相思人似月，云间水上到层城。——唐代·李冶《明月夜留别》
2  居人行转轼，客子暂维舟。念此一筵笑，分为两地愁。露湿寒塘草，月映清淮流。方抱新离恨，独守故园秋。——南北朝·何逊《与胡兴安夜别》
1  山光物态弄春晖，莫为轻阴便拟归。纵使晴明无雨色，入云深处亦沾衣。——唐代·张旭《山中留客》
1  四十年来家国，三千里地山河。凤阁龙楼连霄汉，玉树琼枝作烟萝，几曾识干戈？一旦归为臣虏，沈腰潘鬓消磨。最是仓皇辞庙日，教坊犹奏别离歌，垂泪对宫娥。——五代·李煜《破阵子·四十年来家国》
2  大江流日夜，客心悲未央。徒念关山近，终知返路长。秋河曙耿耿，寒渚夜苍苍。引领见京室，宫雉正相望。金波丽鳷鹊，玉绳低建章。驱车鼎门外，思见昭丘阳。驰晖不可接，何况隔两乡？风云有鸟路，江汉限无梁。常恐鹰隼击，时菊委严霜。寄言罻罗者，寥廓已高翔。——南北朝·谢朓《暂使下都夜发新林至京邑赠西府同僚》
3  秋夜深深北送君，阴虫切切不堪闻。归舟明日毗陵道，回首姑苏是白云。——唐代·皇甫冉《送魏十六还苏州》
4  少室众峰几峰别，一峰晴见一峰雪。隔城半山连青松，素色峨峨千万重。过景斜临不可道，白云欲尽难为容。行人与我玩幽境，北风切切吹衣冷。惜别浮桥驻马时，举头试望南山岭。——唐代·李颀《少室雪晴送王宁》
1  适与野情惬，千山高复低。好峰随处改，幽径独行迷。霜落熊升树，林空鹿饮溪。人家在何许？云外一声鸡。——宋代·梅尧臣《鲁山山行》
2  亭高出鸟外，客到与云齐。树点千家小，天围万岭低。残虹挂陕北，急雨过关西。酒榼缘青壁，瓜田傍绿溪。微官何足道，爱客且相携。唯有乡园处，依依望不迷。——唐代·岑参《早秋与诸子登虢州西亭观眺》
1  白日依山尽，黄河入海流。欲穷千里目，更上一层楼。——唐代·王之涣《登鹳雀楼》
2  洞庭之东江水西，帘旌不动夕阳迟。登临吴蜀横分地，徙倚湖山欲暮时。万里来游还望远，三年多难更凭危。白头吊古风霜里，老木沧波无限悲。天入平湖晴不风，夕帆和雁正浮空。楼头客子杪秋后，日落君山元气中。北望可堪回白首，南游聊得看丹枫。翰林物色分留少，诗到巴陵还未工。——宋代·陈与义《登岳阳楼二首》
3  痴儿了却公家事，快阁东西倚晚晴。落木千山天远大，澄江一道月分明。朱弦已为佳人绝，青眼聊因美酒横。万里归船弄长笛，此心吾与白鸥盟。——宋代·黄庭坚《登快阁》
4  投荒万死鬓毛斑，生出瞿塘滟滪关。未到江南先一笑，岳阳楼上对君山。满川风雨独凭栏，绾结湘娥十二鬟。可惜不当湖水面，银山堆里看青山。——宋代·黄庭坚《雨中登岳阳楼望君山》
5  迢递高城百尺楼，绿杨枝外尽汀洲。贾生年少虚垂泪，王粲春来更远游。永忆江湖归白发，欲回天地入扁舟。不知腐鼠成滋味，猜意鹓雏竟未休。——唐代·李商隐《安定城楼》
6  金陵夜寂凉风发，独上高楼望吴越。白云映水摇空城，白露垂珠滴秋月。月下沉吟久不归，古来相接眼中稀。解道澄江净如练，令人长忆谢玄晖。——唐代·李白《金陵城西楼月下吟》
7  春云浓淡日微光，双阙重门耸建章。不上楼来知几日，满城无算柳梢黄。——宋代·梅尧臣《考试毕登铨楼》
8  昔闻李供奉，长啸独登楼。此地一垂顾，高名百代留。白云海色曙，明月天门秋。欲觅重来者，潺湲济水流。——明代·王世贞《登太白楼》
9  东郡趋庭日，南楼纵目初。浮云连海岱，平野入青徐。孤嶂秦碑在，荒城鲁殿馀。从来多古意，临眺独踌躇。——唐代·杜甫《登兖州城楼》
10  幅巾藜杖北城头，卷地西风满眼愁。一点烽传散关信，两行雁带杜陵秋。山河兴废供搔首，身世安危入倚楼。横槊赋诗非复昔，梦魂犹绕古梁州。——宋代·陆游《秋晚登城北楼》
11  生平四十老柴荆，此日麻鞋拜故京。谁使山河全破碎？可堪翦伐到园陵！牛羊践履多新草，冠盖雍容半旧卿。歌泣不成天已暮，悲风日夜起江生。——明代·魏禧《登雨花台》
12  重阳佳节意休休，与客携壶共上楼。满目山河增感慨，一时风景寄遨游。武公不但歌淇澳，贤女犹能唁卫侯。更有三仁忠与孝，高名千古出人头。——明代·姜塘《摘星楼九日登临》
13  白池青草古盐州，倚啸高城豁望眸。河朔毡庐千里迥，泾原旌节隔年留。辕门菊酒生豪兴，雁塞风云惬壮游。诸将至今多卫霍，伫看露布上龙楼。——明代·王琼《九日登花马池城》
1  风急天高猿啸哀，渚清沙白鸟飞回。无边落木萧萧下，不尽长江滚滚来。万里悲秋常作客，百年多病独登台。艰难苦恨繁霜鬓，潦倒新停浊酒杯。——唐代·杜甫《登高》
2  飞来山上千寻塔，闻说鸡鸣见日升。&飞来山 一作：飞来峰&不畏浮云遮望眼，只缘身在最高层。&只缘 一作：自缘&——宋代·王安石《登飞来峰》
3  东风吹雨过青山，却望千门草色闲。家在梦中何日到，春生江上几人还？川原缭绕浮云外，宫阙参差落照间。谁念为儒逢世难，独将衰鬓客秦关。——唐代·卢纶《长安春望》
4  今日云景好，水绿秋山明。携壶酌流霞，搴菊泛寒荣。地远松石古，风扬弦管清。窥觞照欢颜，独笑还自倾。落帽醉山月，空歌怀友生。——唐代·李白《九日》
5  强欲登高去，无人送酒来。遥怜故园菊，应傍战场开。——唐代·岑参《行军九日思长安故园》
6  深居俯夹城，春去夏犹清。天意怜幽草，人间重晚晴。 并添高阁迥，微注小窗明。越鸟巢干后，归飞体更轻。——唐代·李商隐《晚晴》
7  北山白云里，隐者自怡悦。相望试登高，心随雁飞灭。愁因薄暮起，兴是清秋发。时见归村人，沙行渡头歇。天边树若荠，江畔洲如月。何当载酒来，共醉重阳节。——唐代·孟浩然《秋登兰山寄张五》
8  重阳独酌杯中酒，抱病起登江上台。竹叶于人既无分，菊花从此不须开。殊方日落玄猿哭，旧国霜前白雁来。弟妹萧条各何在，干戈衰谢两相催！——唐代·杜甫《九日五首·其一》
9  三载重阳菊，开时不在家。何期今日酒，忽对故园花。野旷云连树，天寒雁聚沙。登临无限意，何处望京华。——明代·文森《九日》
10  西上太白峰，夕阳穷登攀。太白与我语，为我开天关。愿乘泠风去，直出浮云间。举手可近月，前行若无山。一别武功去，何时复更还？——唐代·李白《登太白峰》
11  玉树歌残王气终，景阳兵合戍楼空。松楸远近千官冢，禾黍高低六代宫。石燕拂云晴亦雨，江豚吹浪夜还风。英雄一去豪华尽，惟有青山似洛中。——唐代·许浑《金陵怀古》
12  大江来从万山中，山势尽与江流东。钟山如龙独西上，欲破巨浪乘长风。江山相雄不相让，形胜争夸天下壮。秦皇空此瘗黄金，佳气葱葱至今王。我怀郁塞何由开，酒酣走上城南台；坐觉苍茫万古意，远自荒烟落日之中来！石头城下涛声怒，武骑千群谁敢渡？黄旗入洛竟何祥，铁锁横江未为固。前三国，后六朝，草生官阙何萧萧。英雄乘时务割据，几度战血流寒潮。我生幸逢圣人起南国，祸乱初平事休息。从今四海永为家，不用长江限南北。——明代·高启《登金陵雨花台望大江》
13  秣马临荒甸，登高览旧都。犹悲堕泪碣，尚想卧龙图。城邑遥分楚，山川半入吴。丘陵徒自出，贤圣几凋枯！野树苍烟断，津楼晚气孤。谁知万里客，怀古正踌蹰。——唐代·陈子昂《岘山怀古》
14  秦川朝望迥，日出正东峰。远近山河净，逶迤城阙重。秋声万户竹，寒色五陵松。客有归欤叹，凄其霜露浓。——唐代·李颀《望秦川》
15  清晨登巴陵，周览无不极。明湖映天光，彻底见秋色。秋色何苍然，际海俱澄鲜。山青灭远树，水绿无寒烟。来帆出江中，去鸟向日边。风清长沙浦，山空云梦田。瞻光惜颓发，阅水悲徂年。北渚既荡漾，东流自潺湲。郢人唱白雪，越女歌采莲。听此更肠断，凭崖泪如泉。——唐代·李白《秋登巴陵望洞庭》
16  汉文皇帝有高台，此日登临曙色开。三晋云山皆北向，二陵风雨自东来。关门令尹谁能识，河上仙翁去不回。且欲近寻彭泽宰，陶然共醉菊花杯。——唐代·崔曙《九日登望仙台呈刘明府容》
17  登高丘，望远海。六鳌骨已霜，三山流安在？扶桑半摧折，白日沈光彩。银台金阙如梦中，秦皇汉武空相待。精卫费木石，鼋鼍无所凭。君不见骊山茂陵尽灰灭，牧羊之子来攀登。盗贼劫宝玉，精灵竟何能？穷兵黩武今如此，鼎湖飞龙安可乘？——唐代·李白《登高丘而望远》
18  九日黄花酒，登高会昔闻。霜威逐亚相，杀气傍中军。横笛惊征雁，娇歌落塞云。边头幸无事，醉舞荷吾君。——唐代·岑参《奉陪封大夫九日登高》
19  高标跨苍天，烈风无时休。自非旷士怀，登兹翻百忧。方知象教力，足可追冥搜。仰穿龙蛇窟，始出枝撑幽。七星在北户，河汉声西流。羲和鞭白日，少昊行清秋。秦山忽破碎，泾渭不可求。俯视但一气，焉能辨皇州。回首叫虞舜，苍梧云正愁。惜哉瑶池饮，日晏昆仑丘。黄鹄去不息，哀鸣何所投。君看随阳雁，各有稻粱谋。——唐代·杜甫《同诸公登慈恩寺塔》
20  旅客三秋至，层城四望开。楚山横地出，汉水接天回。冠盖非新里，章华即旧台。习池风景异，归路满尘埃。——唐代·杜审言《登襄阳城》
21  晋室昔横溃，永嘉遂南奔。沙尘何茫茫，龙虎斗朝昏。胡马风汉草，天骄蹙中原。哲匠感颓运，云鹏忽飞翻。组练照楚国，旌旗连海门。西秦百万众，戈甲如云屯。投鞭可填江，一扫不足论。皇运有返正，丑虏无遗魂。谈笑遏横流，苍生望斯存。冶城访古迹，犹有谢安墩。凭览周地险，高标绝人喧。想像东山姿，缅怀右军言。梧桐识嘉树，蕙草留芳根。白鹭映春洲，青龙见朝暾。地古云物在，台倾禾黍繁。我来酌清波，于此树名园。功成拂衣去，归入武陵源。——唐代·李白《登金陵冶城西北谢安墩》
22  高楼聊引望，杳杳一川平。远水无人渡，孤舟尽日横。荒村生断霭，深树语流莺。旧业遥清渭，沉思忽自惊。——宋代·寇准《春日登楼怀归》
23  临高台以轩，下有清水清且寒。江有香草目以兰，黄鹄高飞离哉翻。关弓射鹄，令我主寿万年。——两汉·佚名《临高台》
24  宫馆余基辍棹过，黍苗无限独悲歌。荒台麋鹿争新草，空苑岛凫占浅莎。吴岫雨来虚槛冷，楚江风急远帆多。可怜国破忠臣死，日月东流生白波。——唐代·许浑《姑苏怀古》
25  晓披烟雾入青峦，山寺疏钟万木寒。千古河流成沃野，几年沙势自风湍。水穿石甲龙鳞动，日绕峰头佛顶宽。宫阙五云天北极，高秋更上九霄看。——明代·王守仁《登大伾山诗》
26  秋晚佳晨重物华，高台复帐驻鸣笳。遨欢任落风前帽，促饮争吹酒上花。溪态澄明初雨毕，日痕清淡不成霞。白头太守真愚甚，满插茱萸望辟邪。——宋代·宋祁《九日置酒》
27  五岳祭秩皆三公，四方环镇嵩当中。火维地荒足妖怪，天假神柄专其雄。喷云泄雾藏半腹，虽有绝顶谁能穷？我来正逢秋雨节，阴气晦昧无清风。潜心默祷若有应，岂非正直能感通！须臾静扫众峰出，仰见突兀撑青空。紫盖连延接天柱，石廪腾掷堆祝融。森然魄动下马拜，松柏一径趋灵宫。粉墙丹柱动光彩，鬼物图画填青红。升阶伛偻荐脯酒，欲以菲薄明其衷。庙令老人识神意，睢盱侦伺能鞠躬。手持杯珓导我掷，云此最吉余难同。窜逐蛮荒幸不死，衣食才足甘长终。侯王将相望久绝，神纵欲福难为功。夜投佛寺上高阁，星月掩映云曈昽。猿鸣钟动不知曙，杲杲寒日生于东。——唐代·韩愈《谒衡岳庙遂宿岳寺题门楼》
28  独凭朱槛立凌晨，山色初明水色新。竹雾晓笼衔岭月，频风暖送过江春。子城阴处犹残雪，衙鼓声前未有尘。三百年来庾楼上，曾经多少望乡人。——唐代·白居易《庾楼晓望》
29  北楼西望满晴空，积水连山胜画中。湍上急流声若箭，城头残月势如弓。垂竿已羡磻溪老，体道犹思塞上翁。为问边庭更何事，至今羌笛怨无穷。——唐代·高适《金城北楼》
30  平林广野骑台荒，山寺钟鸣报夕阳。人事自生今日意，寒花只作去年香。巾欹更觉霜侵鬓，语妙何妨石作肠。落木无边江不尽，此身此日更须忙。——宋代·陈师道《次韵李节推九日登南山》
31  日落征途远，怅然临古城。颓墉寒雀集，荒堞晚乌惊。萧森灌木上，迢递孤烟生。霞景焕余照，露气澄晚清。秋风转摇落，此志安可平！——唐代·李百药《秋晚登古城》
32  从来系日乏长绳，水去云回恨不胜。 欲就麻姑买沧海，一杯春露冷如冰。——唐代·李商隐《谒山》
33  朝登百丈峰，遥望燕支道。汉垒青冥间，胡天白如扫。忆昔霍将军，连年此征讨。匈奴终不灭，寒山徒草草。唯见鸿雁飞，令人伤怀抱。晋武轻后事，惠皇终已昏。豺狼塞瀍洛，胡羯争乾坤。四海如鼎沸，五原徒自尊。而今白庭路，犹对青阳门。朝市不足问，君臣随草根。——唐代·高适《登百丈峰二首》
34  谢却兰桡信杖藜，千峰盘磴入花畦。晴云度影迷三径，暗水流香冷一溪。僧寺多藏深树里，人家半在夕阳西。登临更上朝元阁，满壁苔痕没旧题。——清代·德元《玄墓看梅》
35  齐景恋遄台，周穆厌紫宫；牛山空洒涕，瑶池实欢悰。年迫愿岂申，游远心能通。大宝不欢娱，况乃守畿封。羁苦孰云慰，观海藉朝风。莫辨洪波极，谁知大壑东。依稀采菱歌，仿佛含嚬容。遨游碧沙渚，游衍丹山峰。——南北朝·谢灵运《行田登海口盘屿山》
36  秋声咽塞笳，边气肃霜华。九日登高处，群山入望赊。苍蒹仍碧水，绿酒对黄花。鸿鹄归何处，长天空落霞。——明代·赵时春《原州九日》
37  山行非有期，弥远不能辍。但欲掩昏旦，遂复经圆缺。扪壁窥龙池，攀枝瞰乳穴。积峡忽复启，平途俄已绝。峦垅有合沓，往来无踪辙。昼夜蔽日月，冬夏共霜雪。——魏晋·谢灵运《登庐山绝顶望诸峤》
38  清晓因兴来，乘流越江岘。沙禽近方识，浦树遥莫辨。 渐至鹿门山，山明翠微浅。岩潭多屈曲，舟楫屡回转。 昔闻庞德公，采药遂不返。金涧饵芝朮，石床卧苔藓。 纷吾感耆旧，结揽事攀践。隐迹今尚存，高风邈已远。 白云何时去，丹桂空偃蹇。探讨意未穷，回艇夕阳晚。——唐代·孟浩然《登鹿门山怀古》
39  钟山抱金陵，霸气昔腾发。天开帝王居，海色照宫阙。群峰如逐鹿，奔走相驰突。江水九道来，云端遥明没。时迁大运去，龙虎势休歇。我来属天清，登览穷楚越。吾宗挺禅伯，特秀鸾凤骨。众星罗青天，明者独有月。冥居顺生理，草木不剪伐。烟窗引蔷薇，石壁老野蕨。吴风谢安屐，白足傲履袜。几宿一下山，萧然忘干谒。谈经演金偈，降鹤舞海雪。时闻天香来，了与世事绝。佳游不可得，春风惜远别。赋诗留岩屏，千载庶不灭。——唐代·李白《登梅冈望金陵赠族侄高座寺僧中孚》
40  重九开秋节，得一动宸仪。金风飘菊蕊，玉露泫萸枝。 睿览八纮外，天文七曜披。临深应在即，居高岂忘危。——唐代·韦安石《奉和九日幸临渭亭登高应制得枝字》
41  下马登邺城，城空复何见。东风吹野火，暮入飞云殿。城隅南对望陵台，漳水东流不复回。武帝宫中人去尽，年年春色为谁来。——唐代·岑参《登古邺城》
42  朔风万里入衣多，嘹呖寒空一雁过。鱼泽滩头嘶猎马，省嵬城畔看黄河。香醪欲醉茱萸节，壮志还为出塞歌。骋望因高云外尽，乡关回首愧烟萝。——明代·石茂华《九月九日登长城关》
43  暮春别乡树，晚景低津楼，伯夷在首阳，欲往无轻舟。遂登关城望，下见洪河流，自从巨灵开，流血千万秋。行行潘生赋，赫赫曹公谋，川上多往事，凄凉满空洲。——唐代·岑参《东归晚次潼关怀古》
44  敬亭一回首，目尽天南端。仙者五六人，常闻此游盘。溪流琴高水，石耸麻姑坛。白龙降陵阳，黄鹤呼子安。羽化骑日月，云行翼鸳鸾。下视宇宙间，四溟皆波澜。汰绝目下事，从之复何难？百岁落半途，前期浩漫漫。强食不成味，清晨起长叹。愿随子明去，炼火烧金丹。——唐代·李白《登敬亭山南望怀古赠窦主簿》
45  重阳初启节，无射正飞灰。寂寞风蝉至，连翩霜雁来。山棠红叶下，岸菊紫花开。今日桓公座，多愧孟嘉才。——唐代·阴行先《和张燕公湘中九日登高》
46  秋豫凝仙览，宸游转翠华。呼鹰下鸟路，戏马出龙沙。 紫菊宜新寿，丹萸辟旧邪。须陪长久宴，岁岁奉吹花。——唐代·赵彦昭《奉和九日幸临渭亭登高应制》
1  人间万恨已难平，栽得垂杨更系情。 犹喜闰前霜未下，菊边依旧舞身轻。 莫惜西风又起来，犹能婀娜傍池台。 不辞暂被霜寒挫，舞袖招香即却回。 为报繁霜且莫催，穷秋须到自低垂。 横拖长袖招人别，只待春风却舞来。——唐代·司空图《白菊三首》
2  黄昏寒立更披襟，露浥清香悦道心。 却笑谁家扃绣户，正薰龙麝暖鸳衾。 四面云屏一带天，是非断得自翛然。 此生只是偿诗债，白菊开时最不眠。 狂才不足自英雄，仆妾驱令学贩舂。 侯印几人封万户，侬家只办买孤峰。 黄鹂啭处谁同听，白菊开时且剩过。 漫道南朝足流品，由来叔宝不宜多。——唐代·司空图《白菊杂书四首》
1  昨夜星辰昨夜风，画楼西畔桂堂东。身无彩凤双飞翼，心有灵犀一点通。隔座送钩春酒暖，分曹射覆蜡灯红。嗟余听鼓应官去，走马兰台类转蓬。——唐代·李商隐《无题·昨夜星辰昨夜风》
2  行行重行行，与君生别离。相去万余里，各在天一涯。道路阻且长，会面安可知？胡马依北风，越鸟巢南枝。相去日已远，衣带日已缓。浮云蔽白日，游子不顾返。思君令人老，岁月忽已晚。弃捐勿复道，努力加餐饭。——两汉·佚名《行行重行行》
3  飒飒东风细雨来，芙蓉塘外有轻雷。金蟾啮锁烧香入，玉虎牵丝汲井回。贾氏窥帘韩掾少，宓妃留枕魏王才。春心莫共花争发，一寸相思一寸灰！——唐代·李商隐《无题·飒飒东风细雨来》
4  朔方烽火照甘泉，长安飞将出祁连。犀渠玉剑良家子，白马金羁侠少年。平明偃月屯右地，薄暮鱼丽逐左贤。谷中石虎经衔箭，山上金人曾祭天。天涯一去无穷已，蓟门迢递三千里。朝见马岭黄沙合，夕望龙城阵云起。庭中奇树已堪攀，塞外征人殊未还。白云初下天山外，浮云直向五原间。关山万里不可越，谁能坐对芳菲月。流水本自断人肠，坚冰旧来伤马骨。边庭节物与华异，冬霰秋霜春不歇。长风萧萧渡水来，归雁连连映天没。从军行，军行万里出龙庭，单于渭桥今已拜，将军何处觅功名。——隋代·卢思道《从军行》
5  南北山头多墓田，清明祭扫各纷然。纸灰飞作白蝴蝶，泪血染成红杜鹃。日落狐狸眠冢上，夜归儿女笑灯前。人生有酒须当醉，一滴何曾到九泉。——宋代·高翥《清明日对酒》
6  看朱成碧思纷纷，憔悴支离为忆君。不信比来长下泪，开箱验取石榴裙。——唐代·武则天《如意娘》
7  庭中有奇树，绿叶发华滋。攀条折其荣，将以遗所思。馨香盈怀袖，路远莫致之。此物何足贵，但感别经时。——两汉·佚名《庭中有奇树》
8  君不见孤雁关外发，酸嘶度扬越。空城客子心肠断，幽闺思妇气欲绝。凝霜夜下拂罗衣，浮云中断开明月。夜夜遥遥徒相思，年年望望情不歇。寄我匣中青铜镜，倩人为君除白发。行路难，行路难，夜闻南城汉使度，使我流泪忆长安！——南北朝·释宝月《行路难》
9  油壁香车不再逢，峡云无迹任西东。梨花院落溶溶月，柳絮池塘淡淡风。几日寂寥伤酒后，一番萧瑟禁烟中。鱼书欲寄何由达，水远山长处处同。——宋代·晏殊《无题·油壁香车不再逢》
10  来是空言去绝踪，月斜楼上五更钟。梦为远别啼难唤，书被催成墨未浓。蜡照半笼金翡翠，麝熏微度绣芙蓉。刘郎已恨蓬山远，更隔蓬山一万重。飒飒东风细雨来，芙蓉塘外有轻雷。金蟾啮锁烧香入，玉虎牵丝汲井回。贾氏窥帘韩掾少，宓妃留枕魏王才。春心莫共花争发，一寸相思一寸灰。含情春晼晚，暂见夜阑干。楼响将登怯，帘烘欲过难。多羞钗上燕，真愧镜中鸾。归去横塘晓，华星送宝鞍。何处哀筝随急管，樱花永巷垂杨岸。东家老女嫁不售，白日当天三月半。溧阳公主年十四，清明暖后同墙看。归来展转到五更，梁间燕子闻长叹。——唐代·李商隐《无题四首》
11  别日何易会日难，山川悠远路漫漫。郁陶思君未敢言，寄声浮云往不还。涕零雨面毁形颜，谁能怀忧独不叹。展诗清歌仰自宽，乐往哀来摧肺肝。耿耿伏枕不能眠，披衣出户步东西。仰看星月观云间，飞鸽晨鸣声可怜，留连顾怀不能存。——魏晋·曹丕《燕歌行二首·其二》
12  客从远方来，遗我一端绮。相去万余里，故人心尚尔。文采双鸳鸯，裁为合欢被。著以长相思，缘以结不解。以胶投漆中，谁能别离此？——两汉·佚名《客从远方来》
13  冉冉孤生竹，结根泰山阿。与君为新婚，菟丝附女萝。菟丝生有时，夫妇会有宜。千里远结婚，悠悠隔山陂。思君令人老，轩车来何迟！伤彼蕙兰花，含英扬光辉。过时而不采，将随秋草萎。君亮执高节，贱妾亦何为！——两汉·佚名《冉冉孤生竹》
14  银烛吐青烟，金樽对绮筵。离堂思琴瑟，别路绕山川。明月隐高树，长河没晓天。悠悠洛阳道，此会在何年。——唐代·陈子昂《春夜别友人二首·其一》
15  斜髻娇娥夜卧迟，梨花风静鸟栖枝。难将心事和人说，说与青天明月知。——明代·唐寅《美人对月》
16  游人杜陵北，送客汉川东。无论去与住，俱是一飘蓬。秋鬓含霜白，衰颜倚酒红。别有相思处，啼鸟杂夜风。——隋代·尹式《别宋常侍》
17  自君之出矣，不复理残机。思君如满月，夜夜减清辉。——唐代·张九龄《赋得自君之出矣》
18  半世交亲随逝水，几人图画入凌烟？春风春雨花经眼，江北江南水拍天。欲解铜章行问道，定知石友许忘年。脊令各有思归恨，日月相催雪满颠。——宋代·黄庭坚《次元明韵寄子由》
19  闻道黄龙戍，频年不解兵。可怜闺里月，长在汉家营。少妇今春意，良人昨夜情。谁能将旗鼓，一为取龙城。——唐代·沈佺期《杂诗三首·其三》
20  送送多穷路，遑遑独问津。悲凉千里道，凄断百年身。心事同漂泊，生涯共苦辛。无论去与住，俱是梦中人。——唐代·王勃《别薛华》
21  月华如水，波纹似练，几簇淡烟衰柳。塞鸿一夜尽南飞，谁与问倚楼人瘦。韵拈风絮，录成金石，不是舞裙歌袖。从前负尽扫眉才，又担阁镜囊重绣。——清代·纳兰性德《踏莎行·月华如水》
22  离人无语月无声，明月有光人有情。别后相思人似月，云间水上到层城。——唐代·李冶《明月夜留别》
23  云髻坠，凤钗垂，髻坠钗垂无力，枕函欹。翡翠屏深月落，漏依依。说尽人间天上，两心知。——唐代·韦庄《思帝乡·云髻坠》
24  小芙蓉，香旖旎，碧玉堂深清似水。闭宝匣，掩金铺， 倚屏拖袖愁如醉。迟迟好景烟花媚，曲渚鸳鸯眠锦翅。凝然愁望静相思， 一双笑靥嚬香蕊。——唐代·魏承班《木兰花·小芙蓉》
25  两地俱秋夕，相望共星河。高梧一叶下，空斋归思多。方用忧人瘼，况自抱微痾。无将别来近，颜鬓已蹉跎。——唐代·韦应物《新秋夜寄诸弟》
26  宛溪霜夜听猿愁，去国长如不系舟。独怜一雁飞南海，却羡双溪解北流。高人屡解陈蕃榻，过客难登谢脁楼。此处别离同落叶，朝朝分散敬亭秋。——唐代·李白《寄崔侍御》
27  春满院，叠损罗衣金线。睡觉水精帘未卷，檐前双语燕。斜掩金铺一扇，满地落花千片。早是相思肠欲断，忍j教频梦见！——唐代·薛昭蕴《谒金门·春满院》
28  昭昭素明月，辉光烛我床。忧人不能寐，耿耿夜何长。微风吹闺闼，罗帷自飘扬。揽衣曳长带，屣履下高堂。东西安所之，徘徊以彷徨。春鸟翻南飞，翩翩独翱翔。悲声命俦匹，哀鸣伤我肠。感物怀所思，泣涕忽沾裳。伫立吐高吟，舒愤诉穹苍。——未知·佚名《伤歌行》
29  穆穆清风至，吹我罗衣裾。青袍似春草，草长条风舒。朝登津梁山，褰裳望所思。安得抱柱信，皎日以为期。——两汉·佚名《穆穆清风至》
30  北雁来时岁欲昏，私书归梦杳难分。井桐叶落池荷尽，一夜西窗雨不闻。——宋代·欧阳修《宿云梦馆》
31  日落众山昏，萧萧暮雨繁。那堪两处宿，共听一声猿。——唐代·李端《溪行逢雨与柳中庸》
32  当年只自守空帷，梦里关山觉别离。不见乡书传雁足，唯看新月吐蛾眉。厌攀杨柳临清阁，闲采芙蕖傍碧潭。走马台边人不见，拂云堆畔战初酣。——唐代·王涯《秋思赠远二首》
33  春夜阑，春恨切，花外子规啼月。人不见，梦难凭，红纱一点灯。偏怨别，是芳节，庭下丁香千结。宵雾散，晓霞晖，梁间双燕飞。——唐代·毛文锡《更漏子·春夜阑》
34  江南江北愁望，相思相忆空吟。鸳鸯暖卧沙浦，鸂鶒闲飞橘林。烟里歌声隐隐，渡头月色沉沉。含情咫尺千里，况听家家远砧。——唐代·鱼玄机《隔汉江寄子安》
35  江东大道日华春，垂杨挂柳扫清尘。淇水昨送泪沾巾，红妆宿昔已应新。——南北朝·萧子显《春别诗四首·其三》
36  见好花颜色，争笑东风，双脸上，晚妆同。闭小楼深阁，春景重重。三五夜，偏有恨，月明中。情未已，信曾通，满衣犹自染檀红。恨不如双燕，飞舞帘栊。春欲暮，残絮尽，柳条空。——唐代·欧阳炯《献衷心·见好花颜色》
37  山路欹斜石磴危，不愁行苦苦相思。冰销远硐怜清韵，雪远寒峰想玉姿。莫听凡歌春病酒，休招闲客夜贪棋。如松匪石盟长在，比翼连襟会肯迟。虽恨独行冬尽日，终期相见月圆时。别君何物堪持赠，泪落晴光一首诗。——唐代·鱼玄机《春情寄子安》
38  宝刀截流水，无有断绝时。妾意逐君行，缠绵亦如之。别来门前草，秋巷春转碧。扫尽更还生，萋萋满行迹。鸣凤始相得，雄惊雌各飞。游云落何山？一往不见归。估客发大楼，知君在秋浦。——唐代·李白《自代内赠》
39  紫梅发初遍，黄鸟歌犹涩。谁家折杨女，弄春如不及。爱水看妆坐，羞人映花立。香畏风吹散，衣愁露沾湿。玉闺青门里，日落香车入。游衍益相思，含啼向彩帷。忆君长入梦，归晚更生疑。不及红檐燕，双栖绿草时。——唐代·王维《早春行》
40  结发为夫妇，于今十七年。相看犹不足，何况是长捐！我鬓已多白，此身宁久全？终当与同穴，未死泪涟涟。每出身如梦，逢人强意多。归来仍寂寞，欲语向谁何？窗冷孤萤入，宵长一雁过。世间无最苦，精爽此销磨。从来有修短，岂敢问苍天？见尽人间妇，无如美且贤。譬令愚者寿，何不假其年？忍此连城宝，沉埋向九泉！——宋代·梅尧臣《悼亡三首》
41  征夫数载，萍寄他邦。去便无消息，累换星霜。月下愁听砧杵起，寒雁南行。孤眠鸾帐里，枉劳魂梦，夜夜飞扬。想君薄行，更不思量。谁为传书与？表妾衷肠。倚牅无言垂血泪，暗祝三光。万般无奈处，一炉香尽，又更添香。——唐代·佚名《凤归云·闺怨》
1  天秋月又满，城阙夜千重。还作江南会，翻疑梦里逢。风枝惊暗鹊，露草覆寒蛩。羁旅长堪醉，相留畏晓钟。——唐代·戴叔伦《客夜与故人偶集》
1  百亩庭中半是苔，桃花净尽菜花开。种桃道士归何处，前度刘郎今又来。——唐代·刘禹锡《再游玄都观》
2  紫陌红尘拂面来，无人不道看花回。玄都观里桃千树，尽是刘郎去后栽。——唐代·刘禹锡《元和十年自朗州至京戏赠看花诸君子》
1  大鹏飞兮振八裔，中天摧兮力不济。馀风激兮万世，游扶桑兮挂石袂。后人得之传此，仲尼亡兮谁为出涕。——唐代·李白《临路歌》
2  我爱铜官乐，千年未拟还。应须回舞袖，拂尽五松山。——唐代·李白《铜官山醉后绝句》
3  赁宅得花饶，初开恐是妖。粉光深紫腻，肉色退红娇。且愿风留著，惟愁日炙燋。可怜零落蕊，收取作香烧。——唐代·王建《题所赁宅牡丹花》
1  腊日常年暖尚遥，今年腊日冻全消。侵陵雪色还萱草，漏泄春光有柳条。纵酒欲谋良夜醉，还家初散紫宸朝。口脂面药随恩泽，翠管银罂下九霄。——唐代·杜甫《腊日》
1  君马黄，我马白。马色虽不同，人心本无隔。共作游冶盘，双行洛阳陌。长剑既照曜，高冠何赩赫。各有千金裘，俱为五侯客。猛虎落陷阱，壮夫时屈厄。相知在急难，独好亦何益。——唐代·李白《君马黄》
1  得即高歌失即休，多愁多恨亦悠悠。今朝有酒今朝醉，明日愁来明日愁。——唐代·罗隐《自遣》
1  纨绔不饿死，儒冠多误身。丈人试静听，贱子请具陈。甫昔少年日，早充观国宾。读书破万卷，下笔如有神。赋料扬雄敌，诗看子建亲。李邕求识面，王翰愿卜邻。自谓颇挺出，立登要路津。致君尧舜上，再使风俗淳。此意竟萧条，行歌非隐沦。骑驴十三载，旅食京华春。朝扣富儿门，暮随肥马尘。残杯与冷炙，到处潜悲辛。主上顷见征，欻然欲求伸。青冥却垂翅，蹭蹬无纵鳞。甚愧丈人厚，甚知丈人真。每于百僚上，猥颂佳句新。窃效贡公喜，难甘原宪贫。焉能心怏怏，只是走踆踆。今欲东入海，即将西去秦。尚怜终南山，回首清渭滨。常拟报一饭，况怀辞大臣。白鸥没浩荡，万里谁能驯？——唐代·杜甫《奉赠韦左丞丈二十二韵》
1  南风之薰兮，可以解吾民之愠兮。南风之时兮，可以阜吾民之财兮。——先秦·佚名《南风歌》
1  长笑蛇医一寸腹，衔冰吐雹何时足。苍鹅无罪亦可怜，斩颈横盘不敢哭。岂知泉下有猪龙，卧枕雷车踏阴轴。前年太守为旱请，雨点随人如撒菽。太守归国龙归泉，至今人咏淇园绿。我今又复罹此旱，凛凛疲民在沟渎。却寻旧迹叩神泉，坐客仍携王子渊。看草中和乐职颂，新声妙悟慰华颠。晓来泉上东风急，须上冰珠老蛟泣。怪词欲逼龙飞起，险韵不量吾所及。行看积雪厚埋牛，谁与春工掀百蛰。此时还复借君诗，余力汰辀仍贯笠。挥毫落纸勿言疲，惊龙再起震失匙。——宋代·苏轼《次韵舒尧文祈雪雾猪泉》
1  共庆新年笑语哗，红岩士女赠梅花。举杯互敬屠苏酒，散席分尝胜利茶。只有精忠能报国，更无乐土可为家。陪都歌舞迎佳节，遥祝延安景物华。——近代·董必武《元旦口占用柳亚子怀人韵》
2  征马去翩翩，城秋月正圆。单于莫近塞，都护欲临边。汉驿通烟火，胡沙乏井泉。功成须献捷，未必去经年。——唐代·崔颢《送单于裴都护赴西河》
3  君王行出将，书记远从征。祖帐连河阙，军麾动洛城。旌旃朝朔气，笳吹夜边声。坐觉烟尘扫，秋风古北平。——唐代·杜审言《送崔融》
1  南有樛木，葛藟累之。乐只君子，福履绥之。南有樛木，葛藟荒之。乐只君子，福履将之。南有樛木，葛藟萦之。乐只君子，福履成之。——先秦·佚名《樛木》
2  螽斯羽，诜诜兮。宜尔子孙，振振兮。螽斯羽，薨薨兮。宜尔子孙，绳绳兮。螽斯羽，揖揖兮。宜尔子孙，蛰蛰兮。——先秦·诗经《螽斯》
3  天保定尔，亦孔之固。俾尔单厚，何福不除？俾尔多益，以莫不庶。天保定尔，俾尔戬穀。罄无不宜，受天百禄。降尔遐福，维日不足。天保定尔，以莫不兴。如山如阜，如冈如陵，如川之方至，以莫不增。吉蠲为饎，是用孝享。禴祠烝尝，于公先王。君曰：卜尔，万寿无疆。神之吊矣，诒尔多福。民之质矣，日用饮食。群黎百姓，遍为尔德。如月之恒，如日之升。如南山之寿，不骞不崩。如松柏之茂，无不尔或承。——先秦·佚名《天保》
4  扶桑已在渺茫中，家在扶桑东更东。 此去与师谁共到，一船明月一帆风。——唐代·韦庄《送日本国僧敬龙归》
5  南山有台，北山有莱。乐只君子，邦家之基。乐只君子，万寿无期。南山有桑，北山有杨。乐只君子，邦家之光。乐只君子，万寿无疆。南山有杞，北山有李。乐只君子，民之父母。乐只君子，德音不已。南山有栲，北山有杻。乐只君子，遐不眉寿。乐只君子，德音是茂。南山有枸，北山有楰。乐只君子，遐不黄耇。乐只君子，保艾尔后。——先秦·佚名《南山有台》
6  蓼彼萧斯，零露湑兮。既见君子，我心写兮。燕笑语兮，是以有誉处兮。蓼彼萧斯，零露瀼瀼。既见君子，为龙为光。其德不爽，寿考不忘。蓼彼萧斯，零露泥泥。既见君子，孔燕岂弟。宜兄宜弟，令德寿岂。蓼彼萧斯，零露浓浓。既见君子，鞗革忡忡。和鸾雍雍，万福攸同。——先秦·佚名《蓼萧》
7  津亭杨柳碧毵毵，人立东风酒半酣。万点落花舟一叶，载将春色过江南。——明代·陆娟《代父送人之新安》
8  巢父掉头不肯住，东将入海随烟雾。诗卷长留天地间，钓竿欲拂珊瑚树。深山大泽龙蛇远，春寒野阴风景暮。蓬莱织女回云车，指点虚无是归路。自是君身有仙骨，世人那得知其故。惜君只欲苦死留，富贵何如草头露？蔡侯静者意有余，清夜置酒临前除。罢琴惆怅月照席：“几岁寄我空中书？南寻禹穴见李白，道甫问讯今何如！”——唐代·杜甫《送孔巢父谢病归游江东兼呈李白》
9  双旌汉飞将，万里授横戈。春色临边尽，黄云出塞多。 鼓鼙悲绝漠，烽戍隔长河。莫断阴山路，天骄已请和。——唐代·郎士元《送李将军赴定州》
10  对酒寂不语，怅然悲送君。明时未得用，白首徒攻文。泽国从一官，沧波几千里。群公满天阙，独去过淮水。旧家富春渚，尝忆卧江楼。自闻君欲行，频望南徐州。穷巷独闭门，寒灯静深屋。北风吹微雪，抱被肯同宿。君行到京口，正是桃花时。舟中饶孤兴，湖上多新诗。潜虬且深蟠，黄鹄举未晚。惜君青云器，努力加餐饭。——唐代·岑参《送王大昌龄赴江宁》
1  土反其宅，水归其壑，昆虫毋作，草木归其泽！——先秦·佚名《蜡辞》
1  戴星先捧祝尧觞，镜里堪惊两鬓霜。 好是灯前偷失笑，屠苏应不得先尝。——唐代·成彦雄《元日》
1  华晔晔，固灵根。神之斿，过天门，车千乘，敦昆仑。神之出，排玉房，周流杂，拔兰堂。神之行，旌容容，骑沓沓，般纵纵。神之徕，泛翊翊，甘露降，庆云集。神之揄，临坛宇，九疑宾，夔龙舞。神安坐，翔吉时，共翊翊，合所思。神嘉虞，申贰觞，福滂洋，迈延长。沛施佑，汾之阿，扬金光，横泰河，莽若云，增阳波。遍胪欢，腾天歌。——两汉·刘彻《华晔晔》
2  天门开，詄荡荡，穆并骋，以临飨。光夜烛，德信著，灵浸鸿，长生豫。太朱涂广，夷石为堂，饰玉梢以舞歌，体招摇若永望。星留俞，塞陨光，照紫幄，珠烦黄。幡比翅回集，贰双飞常羊。月穆穆以金波，日华耀以宣明。假清风轧忽，激长至重觞。神裴回若留放，殣冀亲以肆章。函蒙祉福常若期，寂谬上天知厥时。泛泛滇滇从高斿，殷勤此路胪所求。佻正嘉古弘以昌，休嘉砰隐溢四方。专精厉意逝九阂，纷云六幕浮大海。——两汉·佚名《天门》
3  上陵何美美，下津风以寒。问客从何来，言从水中央。桂树为君船，青丝为君笮，木兰为君棹，黄金错其间。沧海之雀赤翅鸿，白雁随。山林乍开乍合，曾不知日月明。醴泉之水，光泽何蔚蔚。芝为车，龙为马，览遨游，四海外。甘露初二年，芝生铜池中，仙人下来饮，延寿千万岁。——两汉·佚名《上陵》
1  精卫衔微木，将以填沧海。刑天舞干戚，猛志固常在。同物既无虑，化去不复悔。徒设在昔心，良辰讵可待。——魏晋·陶渊明《读山海经·其十》
2  瑶池阿母绮窗开，黄竹歌声动地哀。 八骏日行三万里，穆王何事不重来。——唐代·李商隐《瑶池》
3  鼎湖流水清且闲，轩辕去时有弓剑，古人传道留其间。后宫婵娟多花颜，乘鸾飞烟亦不还，骑龙攀天造天关。造天关，闻天语，屯云河车载玉女。载玉女，过紫皇，紫皇乃赐白兔所捣之药方。后天而老凋三光，下视瑶池见王母，蛾眉萧飒如秋霜。——唐代·李白《飞龙引二首·其二》
4  天河夜转漂回星，银浦流云学水声。玉宫桂树花未落，仙妾采香垂佩缨。秦妃卷帘北窗晓，窗前植桐青凤小。王子吹笙鹅管长，呼龙耕烟种瑶草。粉霞红绶藕丝裙，青洲步拾兰苕春。东指羲和能走马，海尘新生石山下。——唐代·李贺《天上谣》
5  白石岩扉碧藓滋，上清沦谪得归迟。一春梦雨常飘瓦，尽日灵风不满旗。萼绿华来无定所，杜兰香去未移时。玉郎会此通仙籍，忆向天阶问紫芝。——唐代·李商隐《重过圣女祠》
6  上元谁夫人？偏得王母娇。嵯峨三角髻，馀发散垂腰。裘披青毛锦，身著赤霜袍。手提嬴女儿，闲与凤吹箫。眉语两自笑，忽然随风飘。——唐代·李白《上元夫人》
7  木兰桨子藕花乡，唱罢厅红晚气凉。烟外柳丝湖外水，山眉澹碧月眉黄。——清代·姚燮《韩庄闸舟中七夕》
8  金天之西，白日所没。康老胡雏，生彼月窟。巉岩容仪，戍削风骨。碧玉炅炅双目瞳，黄金拳拳两鬓红。华盖垂下睫，嵩岳临上唇。不睹诡谲貌，岂知造化神。大道是文康之严父，元气乃文康之老亲。抚顶弄盘古，推车转天轮。云见日月初生时，铸冶火精与水银。阳乌未出谷，顾兔半藏身。女娲戏黄土，团作愚下人。散在六合间，濛濛若沙尘。生死了不尽，谁明此胡是仙真。西海栽若木，东溟植扶桑。别来几多时，枝叶万里长。中国有七圣，半路颓洪荒。陛下应运起，龙飞入咸阳。赤眉立盆子，白水兴汉光。叱咤四海动，洪涛为簸扬。举足蹋紫微，天关自开张。老胡感至德，东来进仙倡。五色师子，九苞凤凰。是老胡鸡犬，鸣舞飞帝乡。淋漓飒沓，进退成行。能胡歌，献汉酒。跪双膝，立两肘。散花指天举素手。拜龙颜，献圣寿。北斗戾，南山摧。天子九九八十一万岁，长倾万岁杯。——唐代·李白《上云乐》
9  晴野鹭鸶飞一只，水葓花发秋江碧。刘郎此日别天仙，登绮席，泪珠滴，十二晚峰青历历。踯躅花开红照水，鹧鸪飞绕青山觜。行人经岁始归来，千万里，错相倚，懊恼天仙应有以。——唐代·皇甫松《天仙子·踯躅花开红照水》
1  天命玄鸟，降而生商，宅殷土芒芒。古帝命武汤，正域彼四方。方命厥后，奄有九有。商之先后，受命不殆，在武丁孙子。武丁孙子，武王靡不胜。龙旂十乘，大糦是承。邦畿千里，维民所止，肇域彼四海。四海来假，来假祁祁。景员维河。殷受命咸宜，百禄是何。——先秦·佚名《商颂·玄鸟》
2  挞彼殷武，奋伐荆楚。深入其阻，裒荆之旅。有截其所，汤孙之绪。维女荆楚，居国南乡。昔有成汤，自彼氐羌，莫敢不来享，莫敢不来王。曰商是常。天命多辟，设都于禹之绩。岁事来辟，勿予祸适，稼穑匪解。天命降监，下民有严。不僭不滥，不敢怠遑。命于下国，封建厥福。商邑翼翼，四方之极。赫赫厥声，濯濯厥灵。寿考且宁，以保我后生。陟彼景山，松伯丸丸。是断是迁，方斫是虔。松桷有梴，旅楹有闲，寝成孔安。——先秦·佚名《商颂·殷武》
3  猗与那与！置我鞉鼓。奏鼓简简，衎我烈祖。汤孙奏假，绥我思成。鞉鼓渊渊，嘒嘒管声。既和且平，依我磬声。於赫汤孙！穆穆厥声。庸鼓有斁，万舞有奕。我有嘉客，亦不夷怿。自古在昔，先民有作。温恭朝夕，执事有恪，顾予烝尝，汤孙之将。——先秦·佚名《商颂·那》
4  浚哲维商，长发其祥。洪水芒芒，禹敷下土方。外大国是疆，幅陨既长。有娀方将，帝立子生商。玄王桓拨，受小国是达，受大国是达。率履不越，遂视既发。相士烈烈。海外有截。帝命不违，至于汤齐。汤降不迟，圣敬日跻。昭假迟迟，上帝是祗，帝命式于九围。受小球大球，为下国缀旒，何天之休。不竞不絿，不刚不柔。敷政优优。百禄是遒。受小共大共，为下国骏厖。何天之龙，敷奏其勇。不震不动，不戁不竦，百禄是总。武王载旆，有虔秉钺。如火烈烈，则莫我敢曷。苞有三蘖，莫遂莫达。九有有截，韦顾既伐，昆吾夏桀。昔在中叶，有震且业。允也天子，降予卿士。实维阿衡，实左右商王。——先秦·佚名《商颂·长发》
5  丝衣其紑，载弁俅俅。自堂徂基，自羊徂牛，鼐鼎及鼒，兕觥其觩。旨酒思柔。不吴不敖，胡考之休。——先秦·佚名《周颂·丝衣》
6  嗟嗟烈祖！有秩斯祜。申锡无疆，及尔斯所。既载清酤，赉我思成。亦有和羹，既戒既平。鬷假无言，时靡有争。绥我眉寿，黄耇无疆。约軧错衡，八鸾鸧鸧。以假以享，我受命溥将。自天降康，丰年穰穰。来假来飨，降福无疆。顾予烝尝，汤孙之将。——先秦·佚名《商颂·烈祖》
7  天地并况，惟予有慕，爰熙紫坛，思求厥路。恭承禋祀，缊豫为纷，黼绣周张，承神至尊。千童罗舞成八溢，合好效欢虞泰一。九歌毕奏斐然殊，鸣琴竽瑟会轩朱。璆磬金鼓，灵其有喜，百官济济，各敬厥事。盛牲实俎进闻膏，神奄留，临须摇。长丽前掞光耀明，寒暑不忒况皇章。展诗应律鋗玉鸣，函宫吐角激徵清。发梁扬羽申以商，造兹新音永久长。声气远条凤鸟翔，神夕奄虞盖孔享。——两汉·刘彻《天地》
8  丰年多黍多稌，亦有高廪，万亿及秭。为酒为醴，烝畀祖妣。以洽百礼，降福孔皆。——先秦·佚名《周颂·丰年》
9  於穆清庙，肃雍显相。济济多士，秉文之德。对越在天，骏奔走在庙。不显不承，无射于人斯！——先秦·佚名《周颂·清庙》
10  维天之命，于穆不已。于乎不显，文王之德之纯。假以溢我，我其收之。骏惠我文王，曾孙笃之。——先秦·佚名《周颂·维天之命》
11  思文后稷，克配彼天。立我烝民，莫菲尔极。贻我来牟，帝命率育，无此疆尔界。陈常于时夏。——先秦·佚名《周颂·思文》
12  日出入安穷？时世不与人同。故春非我春，夏非我夏，秋非我秋，冬非我冬。泊如四海之池，遍观是邪谓何？吾知所乐，独乐六龙，六龙之调，使我心若。訾黄其何不徕下。——两汉·佚名《日出入》
13  大田多稼，既种既戒，既备乃事。以我覃耜，俶载南亩。播厥百谷，既庭且硕，曾孙是若。既方既皂，既坚既好，不稂不莠。去其螟螣，及其蟊贼，无害我田稚。田祖有神，秉畀炎火。有渰萋萋，兴雨祈祈。雨我公田，遂及我私。彼有不获稚，此有不敛穧，彼有遗秉，此有滞穗，伊寡妇之利。曾孙来止，以其妇子。馌彼南亩，田畯至喜。来方禋祀，以其骍黑，与其黍稷。以享以祀，以介景福。——先秦·佚名《大田》
14  青阳开动，根荄以遂，膏润并爱，跂行毕逮。霆声发荣，壧处顷听，枯槁复产，乃成厥命。众庶熙熙，施及夭胎，群生啿噬，惟春之祺。——两汉·佚名《青阳》
15  猗与漆沮，潜有多鱼。有鳣有鲔，鲦鲿鰋鲤。以享以祀，以介景福。——先秦·佚名《周颂·潜》
16  倬彼甫田，岁取十千。我取其陈，食我农人。自古有年。今适南亩，或耘或耔。黍稷薿薿，攸介攸止，烝我髦士。以我齐明，与我牺羊，以社以方。我田既臧，农夫之庆。琴瑟击鼓，以御田祖。以祈甘雨，以介我稷黍，以穀我士女。曾孙来止，以其妇子。馌彼南亩，田畯至喜。攘其左右，尝其旨否。禾易长亩，终善且有。曾孙不怒，农夫克敏。曾孙之稼，如茨如梁。曾孙之庾，如坻如京。乃求千斯仓，乃求万斯箱。黍稷稻粱，农夫之庆。报以介福，万寿无疆。——先秦·佚名《小雅·甫田》
17  昊天有成命，二后受之。成王不敢康，夙夜基命宥密。於缉熙！单厥心，肆其靖之。——先秦·佚名《周颂·昊天有成命》
18  楚楚者茨，言抽其棘。自昔何为，我艺黍稷。我黍与与，我稷翼翼。我仓既盈，我庾维亿。以为酒食，以享以祀。以妥以侑，以介景福。济济跄跄，絜尔牛羊，以往烝尝。或剥或亨，或肆或将。祝祭于祊，祀事孔明。先祖是皇，神保是飨。孝孙有庆，报以介福，万寿无疆。执爨踖踖，为俎孔硕。或燔或炙，君妇莫莫。为豆孔庶，为宾为客。献酬交错，礼仪卒度，笑语卒获。神保是格，报以介福，万寿攸酢。我孔戁矣，式礼莫愆。工祝致告，徂赉孝孙。苾芬孝祀，神嗜饮食。卜尔百福，如几如式。既齐既稷，既匡既敕。永锡尔极，时万时亿。礼仪既备，钟鼓既戒。孝孙徂位，工祝致告。神具醉止，皇尸载起。钟鼓送尸，神保聿归。诸宰君妇，废彻不迟。诸父兄弟，备言燕私。乐具入奏，以绥后禄。尔肴既将，莫怨具庆。既醉既饱，小大稽首。神嗜饮食，使君寿考。孔惠孔时，维其尽之。子子孙孙，勿替引之。——先秦·佚名《楚茨》
19  我将我享，维羊维牛，维天其右之。仪式刑文王之典，日靖四方。伊嘏文王，既右飨之。我其夙夜，畏天之威，于时保之。——先秦·佚名《周颂·我将》
20  载见辟王，曰求厥章。龙旂阳阳，和铃央央。鞗革有鸧，休有烈光。率见昭考，以孝以享。以介眉寿，永言保之，思皇多祜。烈文辟公，绥以多福，俾缉熙于纯嘏。——先秦·佚名《周颂·载见》
21  土反其宅，水归其壑，昆虫毋作，草木归其泽！——先秦·佚名《蜡辞》
22  执竞武王，无竞维烈。不显成康，上帝是皇。自彼成康，奄有四方，斤斤其明。钟鼓喤喤，磬莞将将，降福穰穰。降福简简，威仪反反。既醉既饱，福禄来反。——先秦·佚名《周颂·执竞》
23  载芟载柞，其耕泽泽。千耦其耘，徂隰徂畛。侯主侯伯，侯亚侯旅，侯彊侯以。有嗿其馌，思媚其妇，有依其士。有略其耜，俶载南亩，播厥百谷。实函斯活，驿驿其达。有厌其杰，厌厌其苗，绵绵其麃。载获济济，有实其积，万亿及秭。为酒为醴，烝畀祖妣，不洽百礼。有飶其香。邦家之光。有椒其馨，胡考之宁。匪且有且，匪今斯今，振古如兹。——先秦·佚名《周颂·载芟》
24  有来雝雝，至止肃肃。相维辟公，天子穆穆。于荐广牡，相予肆祀。假哉皇考！绥予孝子。宣哲维人，文武维后。燕及皇天，克昌厥后。绥我眉寿，介以繁祉，既右烈考，亦右文母。——先秦·佚名《周颂·雝》
1  绥万邦，屡丰年。天命匪解，桓桓武王。保有厥士，于以四方，克定厥家。于昭于天，皇以间之。——先秦·佚名《周颂·桓》
1  我爱山中春，苍崖鸟一声。桃花源里住，罕见问津人。我爱山中夏，空冥花雨下。行吟屐齿肥，树色丽四野。我爱山中秋，黄云稻正稠。铎声连振起，镰子刈禾头。我爱山中冬，冰澌叠乱封。地炉无品字，一榻冷千峰。——明代·元鹏《山中四咏》
2  半肩风雨半肩柴，竹杖芒鞋破碧崖。刚出岭头三五步，浑身都被乱云埋。经行仿佛近诸天，月上山衔半缺圆。听得上方相对话，星辰莫阂五峰巅。——明代·常慧《云居山咏二首》
1  故人西辞黄鹤楼，烟花三月下扬州。孤帆远影碧空尽，唯见长江天际流。 ——唐代·李白《黄鹤楼送孟浩然之广陵》
2  毕竟西湖六月中，风光不与四时同。接天莲叶无穷碧，映日荷花别样红。——宋代·杨万里《晓出净慈寺送林子方》
3  李白乘舟将欲行，忽闻岸上踏歌声。桃花潭水深千尺，不及汪伦送我情。——唐代·李白《赠汪伦》
4  兰陵美酒郁金香，玉碗盛来琥珀光。 但使主人能醉客，不知何处是他乡。——唐代·李白《客中行》
5  弃我去者，昨日之日不可留；乱我心者，今日之日多烦忧。长风万里送秋雁，对此可以酣高楼。蓬莱文章建安骨，中间小谢又清发。俱怀逸兴壮思飞，欲上青天览明月。抽刀断水水更流，举杯销愁愁更愁。销愁 一作 消愁）人生在世不称意，明朝散发弄扁舟。——唐代·李白《宣州谢脁楼饯别校书叔云》
6  迢迢牵牛星，皎皎河汉女。纤纤擢素手，札札弄机杼。终日不成章，泣涕零如雨。河汉清且浅，相去复几许！盈盈一水间，脉脉不得语。——两汉·佚名《迢迢牵牛星》
7  行行重行行，与君生别离。相去万余里，各在天一涯。道路阻且长，会面安可知？胡马依北风，越鸟巢南枝。相去日已远，衣带日已缓。浮云蔽白日，游子不顾返。思君令人老，岁月忽已晚。弃捐勿复道，努力加餐饭。——两汉·佚名《行行重行行》
8  杨柳东风树，青青夹御河。近来攀折苦，应为别离多。——唐代·王之涣《送别》
9  三年羁旅客，今日又南冠。无限山河泪，谁言天地宽！已知泉路近，欲别故乡难。毅魄归来日，灵旗空际看。——明代·夏完淳《别云间》
10  多情却似总无情，唯觉樽前笑不成。蜡烛有心还惜别，替人垂泪到天明。——唐代·杜牧《赠别》
11  风吹柳花满店香，吴姬压酒唤客尝。金陵子弟来相送，欲行不行各尽觞。请君试问东流水，别意与之谁短长。——唐代·李白《金陵酒肆留别》
12  扬子江头杨柳春，杨花愁杀渡江人。 数声风笛离亭晚，君向潇湘我向秦。——唐代·郑谷《淮上与友人别》
13  江水漾西风，江花脱晚红。离情被横笛，吹过乱山东。——宋代·王安石《江上》
14  娉娉袅袅十三余，豆蔻梢头二月初。春风十里扬州路，卷上珠帘总不如。多情却似总无情，唯觉樽前笑不成。蜡烛有心还惜别，替人垂泪到天明。——唐代·杜牧《赠别二首》
15  魏明帝青龙元年八月，诏宫官牵车西取汉孝武捧露盘仙人，欲立置前殿。宫官既拆盘，仙人临载，乃潸然泪下。唐诸王孙李长吉遂作《金铜仙人辞汉歌》。茂陵刘郎秋风客，夜闻马嘶晓无迹。画栏桂树悬秋香，三十六宫土花碧。魏官牵车指千里，东关酸风射眸子。空将汉月出宫门，忆君清泪如铅水。衰兰送客咸阳道，天若有情天亦老。携盘独出月荒凉，渭城已远波声小。——唐代·李贺《金铜仙人辞汉歌》
16  母别子，子别母，白日无光哭声苦。关西骠骑大将军，去年破虏新策勋。敕赐金钱二百万，洛阳迎得如花人。新人迎来旧人弃，掌上莲花眼中刺。迎新弃旧未足悲，悲在君家留两儿。一始扶行一初坐，坐啼行哭牵人衣。以汝夫妇新燕婉，使我母子生别离。不如林中乌与鹊，母不失雏雄伴雌。应似园中桃李树，花落随风子在枝。新人新人听我语，洛阳无限红楼女。但愿将军重立功，更有新人胜于汝。——唐代·白居易《母别子》
17  秋来相顾尚飘蓬，未就丹砂愧葛洪。 痛饮狂歌空度日，飞扬跋扈为谁雄。——唐代·杜甫《赠李白》
18  飒飒秋风生，愁人怨离别。含情两相向，欲语气先咽。心曲千万端，悲来却难说。别后唯所思，天涯共明月。——唐代·孟郊《古怨别》
19  结发为夫妻，恩爱两不疑。欢娱在今夕，嬿婉及良时。征夫怀远路，起视夜何其？参辰皆已没，去去从此辞。行役在战场，相见未有期。握手一长叹，泪为生别滋。努力爱春华，莫忘欢乐时。生当复来归，死当长相思。——两汉·苏武《留别妻》
20  兔丝附蓬麻，引蔓故不长。嫁女与征夫，不如弃路旁。结发为君妻，席不暖君床。暮婚晨告别，无乃太匆忙。君行虽不远，守边赴河阳。妾身未分明，何以拜姑嫜？父母养我时，日夜令我藏。生女有所归，鸡狗亦得将。君今往死地，沉痛迫中肠。誓欲随君去，形势反苍黄。勿为新婚念，努力事戎行。妇人在军中，兵气恐不扬。自嗟贫家女，久致罗襦裳。罗襦不复施，对君洗红妆。仰视百鸟飞，大小必双翔。人事多错迕，与君永相望。——唐代·杜甫《新婚别》
21  二子乘舟，泛泛其景。愿言思子，中心养养！二子乘舟，泛泛其逝。愿言思子，不瑕有害！——先秦·佚名《二子乘舟》
22  水国蒹葭夜有霜，月寒山色共苍苍。 谁言千里自今夕，离梦杳如关塞长。——唐代·薛涛《送友人》
23  天下伤心处，劳劳送客亭。春风知别苦，不遣柳条青。——唐代·李白《劳劳亭》
24  寒气先侵玉女扉，清光旋透省郎闱。梅花大庾岭头发，柳絮章台街里飞。欲舞定随曹植马，有情应湿谢庄衣。龙山万里无多远，留待行人二月归。旋扑珠帘过粉墙，轻于柳絮重于霜。已随江令夸琼树，又入卢家妒玉堂。侵夜可能争桂魄，忍寒应欲试梅妆。关河冻合东西路，肠断斑骓送陆郎。——唐代·李商隐《对雪二首》
25  油壁香车不再逢，峡云无迹任西东。梨花院落溶溶月，柳絮池塘淡淡风。几日寂寥伤酒后，一番萧瑟禁烟中。鱼书欲寄何由达，水远山长处处同。——宋代·晏殊《无题·油壁香车不再逢》
26  荆吴相接水为乡，君去春江正淼茫。日暮征帆何处泊，天涯一望断人肠。——唐代·孟浩然《送杜十四之江南》
27  十年离乱后，长大一相逢。问姓惊初见，称名忆旧容。别来沧海事，语罢暮天钟。明日巴陵道，秋山又几重。——唐代·李益《喜见外弟又言别》
28  黄初四年五月，白马王、任城王与余俱朝京师、会节气。到洛阳，任城王薨。至七月，与白马王还国。后有司以二王归藩，道路宜异宿止，意毒恨之。盖以大别在数日，是用自剖，与王辞焉，愤而成篇。谒帝承明庐，逝将归旧疆。清晨发皇邑，日夕过首阳。伊洛广且深，欲济川无梁。泛舟越洪涛，怨彼东路长。顾瞻恋城阙，引领情内伤。太谷何寥廓，山树郁苍苍。霖雨泥我涂，流潦浩纵横。中逵绝无轨，改辙登高岗。修坂造云日，我马玄以黄。玄黄犹能进，我思郁以纡。郁纡将何念，亲爱在离居。本图相与偕，中更不克俱。鸱枭鸣衡轭，豺狼当路衢。苍蝇间白黑，谗巧令亲疏。欲还绝无蹊，揽辔止踟蹰。踟蹰亦何留？相思无终极。秋风发微凉，寒蝉鸣我侧。原野何萧条，白日忽西匿。归鸟赴乔林，翩翩厉羽翼。孤兽走索群，衔草不遑食。感物伤我怀，抚心长太息。太息将何为，天命与我违。奈何念同生，一往形不归。孤魂翔故域，灵柩寄京师。存者忽复过，亡殁身自衰。人生处一世，去若朝露晞。年在桑榆间，影响不能追。自顾非金石，咄唶令心悲。心悲动我神，弃置莫复陈。丈夫志四海，万里犹比邻。恩爱苟不亏，在远分日亲。何必同衾帱，然后展慇懃。忧思成疾疢，无乃儿女仁。仓卒骨肉情，能不怀苦辛？苦辛何虑思，天命信可疑。虚无求列仙，松子久吾欺。变故在斯须，百年谁能持？离别永无会，执手将何时？王其爱玉体，俱享黄髪期。收泪即长路，援笔从此辞。——魏晋·曹植《赠白马王彪·并序》
29  丈夫非无泪，不洒离别间。杖剑对尊酒，耻为游子颜。蝮蛇一螫手，壮士即解腕。所志在功名，离别何足叹。——唐代·陆龟蒙《别离》
30  寂寂竟何待，朝朝空自归。欲寻芳草去，惜与故人违。当路谁相假，知音世所稀。只应守寂寞，还掩故园扉。——唐代·孟浩然《留别王侍御维》
31  花光浓烂柳轻明，酌酒花前送我行。我亦且如常日醉，莫教弦管作离声。——宋代·欧阳修《别滁》
32  客从远方来，遗我一端绮。相去万余里，故人心尚尔。文采双鸳鸯，裁为合欢被。著以长相思，缘以结不解。以胶投漆中，谁能别离此？——两汉·佚名《客从远方来》
33  归山深浅去，须尽丘壑美。莫学武陵人，暂游桃源里。——唐代·裴迪《崔九欲往南山马上口号与别》
34  洛阳城东西，长作经时别。昔去雪如花，今来花似雪。——南北朝·范云《别诗二首·其一》
35  蓟庭萧瑟故人稀，何处登高且送归。 今日暂同芳菊酒，明朝应作断蓬飞。——唐代·王之涣《九日送别》
36  冰簟银床梦不成，碧天如水夜云轻。 雁声远过潇湘去，十二楼中月自明。——唐代·温庭筠《瑶瑟怨》
37  寒更承夜永，凉夕向秋澄。离心何以赠，自有玉壶冰。——唐代·骆宾王《送别》
38  银烛吐青烟，金樽对绮筵。离堂思琴瑟，别路绕山川。明月隐高树，长河没晓天。悠悠洛阳道，此会在何年。——唐代·陈子昂《春夜别友人二首·其一》
39  游人杜陵北，送客汉川东。无论去与住，俱是一飘蓬。秋鬓含霜白，衰颜倚酒红。别有相思处，啼鸟杂夜风。——隋代·尹式《别宋常侍》
40  借问剡中道，东南指越乡。舟从广陵去，水入会稽长。竹色溪下绿，荷花镜里香。辞君向天姥，拂石卧秋霜。——唐代·李白《别储邕之剡中》
41  上马带吴钩，翩翩度陇头。小来思报国，不是爱封侯。万里乡为梦，三边月作愁。早须清黠虏，无事莫经秋。——唐代·岑参《送人赴安西》
42  晴烟漠漠柳毵毵，不那离情酒半酣。 更把玉鞭云外指，断肠春色在江南。——唐代·韦庄《古离别》
43  楚水清若空，遥将碧海通。人分千里外，兴在一杯中。谷鸟吟晴日，江猿啸晚风。平生不下泪，于此泣无穷。——唐代·李白《江夏别宋之悌》
44  柳如眉，云似发，鲛绡雾縠笼香雪。梦魂惊，钟漏歇，窗外晓莺残月。几多情，无处说，落花飞絮清明节。少年郎，容易别，一去音书断绝。——唐代·魏承班《渔歌子·柳如眉》
45  楼上黄昏欲望休，玉梯横绝月中钩。芭蕉不展丁香结，同向春风各自愁。东南日出照高楼，楼上离人唱石州。总把春山扫眉黛，不知供得几多愁？——唐代·李商隐《代赠二首》
46  十年曾一别，征路此相逢。马首向何处？夕阳千万峰。——唐代·权德舆《岭上逢久别者又别》
47  人生何如不相识，君老江南我燕北。何如相逢不相合，更无别恨横胸臆。留君不住我心苦，横门骊歌泪如雨。君行四月草萋萋，柳花桃花半委泥。江流浩淼江月堕，此时君亦应思我。我今落拓何所止，一事无成已如此。平生纵有英雄血，无由一溅荆江水。荆江日落阵云低，横戈跃马今何时。忽忆去年风月夜，与君展卷论王霸。君今偃仰九龙间，吾欲从兹事耕稼。芙蓉湖上芙蓉花，秋风未落如朝霞。君如载酒须尽醉，醉来不复思天涯。——清代·纳兰性德《送荪友》
48  少别华阳万里游，近南风景不曾秋。红芳绿笋是行路，纵有啼猿听却幽。——唐代·戴叔伦《送人游岭南》
49  清川永路何极，落日孤舟解携。鸟向平芜远近，人随流水东西。白云千里万里，明月前溪后溪。惆怅长沙谪去，江潭芳草萋萋。——唐代·刘长卿《苕溪酬梁耿别后见寄》
50  远别离，古有皇英之二女，乃在洞庭之南，潇湘之浦。海水直下万里深，谁人不言此离苦？日惨惨兮云冥冥，猩猩啼烟兮鬼啸雨。我纵言之将何补？皇穹窃恐不照余之忠诚，雷凭凭兮欲吼怒。尧舜当之亦禅禹。君失臣兮龙为鱼，权归臣兮鼠变虎。或云：尧幽囚，舜野死。九疑联绵皆相似，重瞳孤坟竟何是？帝子泣兮绿云间，随风波兮去无还。恸哭兮远望，见苍梧之深山。苍梧山崩湘水绝，竹上之泪乃可灭。——唐代·李白《远别离》
51  二十年来万事同，今朝岐路忽西东。皇恩若许归田去，晚岁当为邻舍翁。——唐代·柳宗元《重别梦得》
52  人生何处不离群？世路干戈惜暂分。雪岭未归天外使，松州犹驻殿前军。座中醉客延醒客，江上晴云杂雨云。美酒成都堪送老，当垆仍是卓文君。——唐代·李商隐《杜工部蜀中离席》
53  峡口花飞欲尽春，天涯去住泪沾巾。 来时万里同为客，今日翻成送故人。——唐代·司空曙《峡口送友人》
54  柳湖松岛莲花寺，晚动归桡出道场。卢橘子低山雨重，栟榈叶战水风凉。烟波澹荡摇空碧，楼殿参差倚夕阳。到岸请君回首望，蓬莱宫在海中央。——唐代·白居易《西湖晚归回望孤山寺赠诸客》
55  吾观非常者，碌碌在目前。君负鸿鹄志，蹉跎书剑年。 一闻边烽动，万里忽争先。余亦赴京国，何当献凯还。——唐代·孟浩然《送陈七赴西军》
56  一身从远使，万里向安西。汉月垂乡泪，胡沙费马蹄。寻河愁地尽，过碛觉天低。送子军中饮，家书醉里题。——唐代·岑参《碛西头送李判官入京》
57  门外子规啼未休，山村落日梦悠悠。故园便是无兵马，犹有归时一段愁。——宋代·陈与义《送人归京师》
58  凄凄去亲爱，泛泛入烟雾。归棹洛阳人，残钟广陵树。今朝此为别，何处还相遇。世事波上舟，沿洄安得住。——唐代·韦应物《初发扬子寄元大校书》
59  远与君别者，乃至雁门关。黄云蔽千里，游子何时还。送君如昨日，檐前露已团。不惜蕙草晚，所悲道里寒。君在天一涯，妾身长别离。愿一见颜色，不异琼树枝。菟丝及水萍，所寄终不移。——南北朝·江淹《古离别》
60  夜合花开香满庭，夜深微雨醉初醒。远书珍重何曾达，旧事凄凉不可听。去日儿童皆长大，昔年亲友半凋零。明朝又是孤舟别，愁见河桥酒幔青。——唐代·窦叔向《夏夜宿表兄话旧》
61  张翰江东去，正值秋风时。天清一雁远，海阔孤帆迟。白日行欲暮，沧波杳难期。吴洲如见月，千里幸相思。——唐代·李白《送张舍人之江东》
62  紫塞白云断，青春明月初。对此芳樽夜，离忧怅有馀。清冷花露满，滴沥檐宇虚。怀君欲何赠，愿上大臣书。——唐代·陈子昂《春夜别友人二首·其二》
63  匹马西从天外归，扬鞭只共鸟争飞。 送君九月交河北，雪里题诗泪满衣。——唐代·岑参《送崔子还京》
64  骨肉缘枝叶，结交亦相因。四海皆兄弟，谁为行路人。况我连枝树，与子同一身。昔为鸳与鸯，今为参与辰。昔者常相近，邈若胡与秦。惟念当离别，恩情日以新。鹿鸣思野草，可以喻嘉宾。我有一罇酒，欲以赠远人。愿子留斟酌，叙此平生亲。——两汉·佚名《旧题苏武诗》
65  孤烟起新丰。候雁出云中。草低金城雾。木下玉门风。别君河初满。思君月屡空。折桂衡山北。摘兰沅水东。兰摘心焉寄。桂折意谁通。——南北朝·范云《别诗二首·其二》
66  带甲满天地，胡为君远行！亲朋尽一哭，鞍马去孤城。草木岁月晚，关河霜雪清。别离已昨日，因见古人情。——唐代·杜甫《送远》
67  回望高城落晓河，长亭窗户压微波。水仙欲上鲤鱼去，一夜芙蓉红泪多。——唐代·李商隐《板桥晓别》
68  雪满前庭月色闲，主人留客未能还。 预愁明日相思处，匹马千山与万山。——唐代·李嘉祐《夜宴南陵留别》
69  天生烝民，有物有则。民之秉彝，好是懿德。天监有周，昭假于下。保兹天子，生仲山甫。仲山甫之德，柔嘉维则。令仪令色，小心翼翼。古训是式，威仪是力。天子是若，明命使赋。王命仲山甫，式是百辟，缵戎祖考，王躬是保。出纳王命，王之喉舌。赋政于外，四方爰发。肃肃王命，仲山甫将之。邦国若否，仲山甫明之。既明且哲，以保其身。夙夜匪解，以事一人。人亦有言，柔则茹之，刚则吐之。维仲山甫，柔亦不茹，刚亦不吐。不侮矜寡，不畏强御。人亦有言，德輶如毛，民鲜克举之。我仪图之，维仲山甫举之。爱莫助之。衮职有阙，维仲山甫补之。仲山甫出祖。四牡业业。征夫捷捷，每怀靡及。四牡彭彭，八鸾锵锵。王命仲山甫，城彼东方。四牡骙骙，八鸾喈喈。仲山甫徂齐，式遄其归。吉甫作诵，穆如清风。仲山甫永怀，以慰其心。——先秦·佚名《烝民》
70  我有吴趋曲，无人知此音。姑苏成蔓草，麋鹿空悲吟。未夸观涛作，空郁钓鳌心。举手谢东海，虚行归故林。——唐代·李白《赠薛校书》
71  玉瓶沽美酒，数里送君还。系马垂杨下，衔杯大道间。天边看渌水，海上见青山。兴罢各分袂，何须醉别颜。——唐代·李白《广陵赠别》
72  津亭杨柳碧毵毵，人立东风酒半酣。万点落花舟一叶，载将春色过江南。——明代·陆娟《代父送人之新安》
73  二年寄迹闽山寺，一笑翻然向浙江。明月不知君已去，夜深还照读书窗。——宋代·刘子翚《绝句送巨山》
74  上马不捉鞭，反折杨柳枝。蹀座吹长笛，愁杀行客儿。腹中愁不乐，愿作郎马鞭。出入擐郎臂，蹀座郎膝边。放马两泉泽，忘不著连羁。担鞍逐马走，何见得马骑。遥看孟津河，杨柳郁婆娑。我是虏家儿，不解汉儿歌。健儿须快马，快马须健儿。跸跋黄尘下，然后别雄雌。——南北朝·佚名《折杨柳歌辞五首》
75  生平少年日，分手易前期。及尔同衰暮，非复别离时。勿言一樽酒，明日难重持。梦中不识路，何以慰相思？——南北朝·沈约《别范安成》
76  少年离别意非轻，老去相逢亦怆情。草草杯盘共笑语，昏昏灯火话平生。自怜湖海三年隔，又作尘沙万里行。欲问后期何日是，寄书应见雁南征。——宋代·王安石《示长安君》
77  故人重分携，临流驻归驾。乾坤展清眺，万景若相借。北风三日雪，太素秉元化。九山郁峥嵘，了不受陵跨。寒波淡淡起，白鸟悠悠下。怀归人自急，物态本闲暇。壶觞负吟啸，尘土足悲咤。回首亭中人，平林淡如画。——金朝·元好问《颍亭留别》
78  织女牵牛送夕阳，临看不觉鹊桥长。最伤今夜离愁曲，遥对天涯愈断肠。——唐代·德容《七夕二首·其二》
79  高馆临荒途，清川带长陌。上有流思人，怀旧望归客。塘边草杂红，树际花犹白。日暮有重城，何由尽离席！——南北朝·谢朓《送江水曹还远馆》
80  渭水东流去，何时到雍州？凭添两行泪，寄向故园流。——唐代·岑参《西过渭州见渭水思秦川》
81  释子吾家宝，神清慧有馀。能翻梵王字，妙尽伯英书。 远鹤无前侣，孤云寄太虚。狂来轻世界，醉里得真如。 飞锡离乡久，宁亲喜腊初。故池残雪满，寒柳霁烟疏。 寿酒还尝药，晨餐不荐鱼。遥知禅诵外，健笔赋闲居。——唐代·钱起《送外甥怀素上人归乡侍奉》
82  太公渭川水，李斯上蔡门。钓周猎秦安黎元，小鱼鵕兔何足言？天张云卷有时节，吾徒莫叹羝触藩。于公白首大梁野，使人怅望何可论？即知朱亥为壮士，且愿束心秋毫里。秦赵虎争血中原，当去抱关救公子。裴生览千古，龙鸾炳天章。悲吟雨雪动林木，放书辍剑思高堂。劝尔一杯酒，拂尔裘上霜。尔为我楚舞，吾为尔楚歌。且探虎穴向沙漠，鸣鞭走马凌黄河。耻作易水别，临歧泪滂沱。——唐代·李白《留别于十一兄逖裴十三游塞垣》
83  江东大道日华春，垂杨挂柳扫清尘。淇水昨送泪沾巾，红妆宿昔已应新。——南北朝·萧子显《春别诗四首·其三》
84  自从别欢后，叹音不绝响。黄檗向春生，苦心随日长。——南北朝·佚名《子夜四时歌·自从别欢后》
85  客路相逢难，为乐常不足。临行挽衫袖，更尝折残菊。酒阑不忍去，共接一寸烛。留君终无穷，归驾不免促。岱宗已在眼，一往继前躅。佳人亦何念，凄断阳关曲。天门四十里，夜看扶桑浴。回头望彭城，大海浮一粟。故人在其下，尘土相豗蹴。惟有黄楼诗，千古配淇澳。——宋代·苏轼《送顿起》
86  地道巴陵北，天山弱水东。相看万馀里，共倚一征蓬。 零雨悲王粲，清尊别孔融。裴回闻夜鹤，怅望待秋鸿。 骨肉胡秦外，风尘关塞中。唯馀剑锋在，耿耿气成虹。——唐代·卢照邻《西使兼送孟学士南游》
87  十月阴气盛，北风无时休。苍茫洞庭岸，与子维双舟。 雾雨晦争泄，波涛怒相投。犬鸡断四听，粮绝谁与谋。 相去不容步，险如碍山丘。清谈可以饱，梦想接无由。 男女喧左右，饥啼但啾啾。非怀北归兴，何用胜羁愁。 云外有白日，寒光自悠悠。能令暂开霁，过是吾无求。——唐代·韩愈《洞庭湖阻风赠张十一署·时自阳山徙掾江陵》
88  宗臣事有征，庙算在休兵。天与三台座，人当万里城。朔南方偃革，河右暂扬旌。宠锡从仙禁，光华出汉京。山川勤远略，原隰轸皇情。为奏薰琴唱，仍题宝剑名。闻风六郡伏，计日五戎平。山甫归应疾，留侯功复成。歌钟旋可望，衽席岂难行。四牡何时入，吾君忆履声。——唐代·张九龄《奉和圣制送尚书燕国公赴朔方》
89  青青杨柳陌，陌上别离人。爱子游燕赵，高堂有老亲。不行无可养，行去百忧新。切切委兄弟，依依向四邻。都门帐饮毕，从此谢亲宾。挥涕逐前侣，含凄动征轮。车徒望不见，时见起行尘。吾亦辞家久，看之泪满巾。——唐代·王维《观别者》
90  绿水接柴门，有如桃花源。忘忧或假草，满院罗丛萱。暝色湖上来，微雨飞南轩。故人宿茅宇，夕鸟栖杨园。还惜诗酒别，深为江海言。明朝广陵道，独忆此倾樽。——唐代·李白《之广陵宿常二南郭幽居》
91  读书不作儒生酸，跃马西入金城关。塞垣苦寒风气恶，归来面皱须眉斑。先皇召见延和殿，议论慷慨天开颜。谤书盈箧不复辩，脱身来看江南山。长江滚滚蛟龙怒，扁舟此去何当还？大梁城里定相见，玉川破屋应数间。——宋代·谢逸《送董元达》
92  别路垂杨柳，秋风凄管弦。青楼君去后，明月为谁圆。——唐代·罗邺《秋别》
93  历稔共追随，一旦辞群匹。复如东注水，未有西归日。夜雨滴空阶，晓灯暗离室。相悲各罢酒，何时同促膝？——南北朝·何逊《临行与故游夜别》
94  青枫飒飒雨凄凄，秋色遥看入楚迷。谁向孤舟怜逐客？白云相送大江西。——明代·李攀龙《送明卿之江西》
95  君即刘越石，雄豪冠当时。凄清横吹曲，慷慨扶风词。虎啸俟腾跃，鸡鸣遭乱离。千金市骏马，万里逐王师。结交楼烦将，侍从羽林儿。统兵捍吴越，豺虎不敢窥。大勋竟莫叙，已过秋风吹。秉钺有季公，凛然负英姿。寄深且戎幕，望重必台司。感激一然诺，纵横两无疑。伏奏归北阙，鸣驺忽西驰。列将咸出祖，英僚惜分离。斗酒满四筵，歌啸宛溪湄。君携东山妓，我咏北门诗。贵贱交不易，恐伤中园葵。昔赠紫骝驹，今倾白玉卮。同欢万斛酒，未足解相思。此别又千里，秦吴渺天涯。月明关山苦，水剧陇头悲。借问几时还，春风入黄池。无令长相忆，折断绿杨枝。——唐代·李白《宣城送刘副使入秦》
96  海内兵方起，离筵泪易垂。怜君负米去，惜此落花时。想忆看来信，相宽指后期。殷勤手中柳，此是向南枝。——唐代·徐铉《送王四十五归东都》
97  道路本无限，又应何处逢。流年莫虚掷，华发不相容。 野渡波摇月，空城雨翳钟。此心随去马，迢递过千峰。——唐代·方干《送从兄郜》
98  魏都接燕赵，美女夸芙蓉。淇水流碧玉，舟车日奔冲。青楼夹两岸，万室喧歌钟。天下称豪贵，游此每相逢。洛阳苏季子，剑戟森词锋。六印虽未佩，轩车若飞龙。黄金数百镒，白璧有几双。散尽空掉臂，高歌赋还邛。落魄乃如此，何人不相从？远别隔两河，云山杳千重。何时更杯酒，再得论心胸。——唐代·李白《魏郡别苏明府因北游》
99  寥落云外山，迢递舟中赏。铙吹发西江，秋空多清响。地迥古城芜，月明寒潮广。时赛敬亭神，复解罟师网。何处寄想思，南风摇五两。——唐代·王维《送宇文太守赴宣城》
100  少室众峰几峰别，一峰晴见一峰雪。隔城半山连青松，素色峨峨千万重。过景斜临不可道，白云欲尽难为容。行人与我玩幽境，北风切切吹衣冷。惜别浮桥驻马时，举头试望南山岭。——唐代·李颀《少室雪晴送王宁》
101  高馆张灯酒复清，夜钟残月雁归声。只言啼鸟堪求侣，无那春风欲送行。黄河曲里沙为岸，白马津边柳向城。莫怨他乡暂离别，知君到处有逢迎。——唐代·高适《夜别韦司士》
102  独树沙边人迹稀，欲行愁远暮钟时。 野泉几处侵应尽，不遇山僧知问谁。——唐代·韦应物《赋得沙际路送从叔象》
103  渐老念乡国，先归独羡君。吴山全接汉，江树半藏云。振锡林烟断，添瓶涧月分。重栖上方定，孤狖雪中闻。——宋代·简长《送僧南归》
104  送别临曲渚，征人慕前侣。离言虽欲繁，离思终无绪。悯悯分手毕，萧萧行帆举。举帆越中流，望别上高楼。予起南枝怨，子结北风愁。逦逦山蔽日，汹汹浪隐舟。隐舟邈已远，徘徊落日晚。归衢并驾奔，别馆空筵卷。想子敛眉去，知予衔泪返。衔泪心依依，薄暮行人稀。暧暧入塘港，蓬门已掩扉。帘中看月影，竹里见萤飞。萤飞飞不息，独愁空转侧。北窗倒长簟，南邻夜闻织。弃置勿复陈，重陈长叹息。——南北朝·何逊《送韦司马别》
105  觥船相对百分空，京口追随似梦中。落纸云烟君似旧，盈巾霜雪我成翁。春来茗叶还争白，腊尽梅梢尽放红。领略溪山须妙语，小迂旌节上凌风。——宋代·韩元吉《送陆务观福建提仓》
106  河桥柳，占芳春，映水含烟拂路。几回攀折赠行人，暗伤神。乐府吹为横笛曲，能使离肠断续。不如移植在金门，近天恩。——唐代·毛文锡《柳含烟·河桥柳》
107  侯门辞必服，忍位取悲增。去鲁心犹在，从周力未能。家山余五柳，人世遍千灯。莫让金钱施，无生道自弘。——唐代·柳宗元《送元暠师诗》
108  纷纷末术例从谀，邂逅淇南论有馀。贾传自怜多感慨，东门何意泥孤虚。雨连宾馆留三宿，天遣幽怀为一抒。觉我胸中闻未有，九峰新说历家书。——元代·王恽《送姬仲实隐士北还》
109  玉颜红烛忽惊春，微步凌波暗拂尘。 自是当歌敛眉黛，不因惆怅为行人。——唐代·羊士谔《彭州萧使君出妓夜宴见送》
110  楚乡飞鸟没，独与碧云还。破镜催归客，残阳见旧山。 诗成流水上，梦尽落花间。傥寄相思字，愁人定解颜。——唐代·钱起《送夏侯审校书东归》
111  新霜未落汴水浅，轻舸惟恐东下迟。遶城假得老病马，一步一跛饮人疲。到君官舍欲取别，君惜我去频增嘻。便步髯奴呼子履，又令开席罗酒卮。逡巡陈子果亦至，共坐小室聊伸眉。烹鸡庖兔下筹美，盘实飣餖栗与梨。萧萧细雨作寒色，厌厌尽醉安可辞。门前有客莫许报，我方剧饮冠帻欹。文章或论到渊奥，轻重曾不遗毫厘。间以辨谑每绝倒，岂顾明日无晨炊。六街禁夜犹未去，童仆窃讶吾侪痴。谈兵究弊又何益，万口不谓儒者知。酒酣耳热试发泄，二子尚乃惊我为。露才扬己古来恶，卷舌噤口南方驰。江湖秋老鳜鲈熟，归奉甘旨诚其宜。但愿音尘寄鸟翼，慎勿却效儿女悲。——宋代·梅尧臣《醉中留别永叔子履》
112  鄙夫行衰谢，抱病昏忘集。常时往还人，记一不识十。 程侯晚相遇，与语才杰立。熏然耳目开，颇觉聪明入。 千载得鲍叔，末契有所及。意钟老柏青，义动修蛇蛰。 若人可数见，慰我垂白泣。告别无淹晷，百忧复相袭。 内愧突不黔，庶羞以赒给。素丝挈长鱼，碧酒随玉粒。 途穷见交态，世梗悲路涩。东风吹春冰，泱莽后土湿。 念君惜羽翮，既饱更思戢。莫作翻云鹘，闻呼向禽急。——唐代·杜甫《送率府程录事还乡》
1  长堤春水绿悠悠，畎入漳河一道流。莫听声声催去棹，桃溪浅处不胜舟。——唐代·王之涣《宴词》
2  烟霄微月澹长空，银汉秋期万古同。 几许欢情与离恨，年年并在此宵中。——唐代·白居易《七夕》
3  无家对寒食，有泪如金波。斫却月中桂，清光应更多。仳离放红蕊，想像嚬青蛾。牛女漫愁思，秋期犹渡河。——唐代·杜甫《一百五日夜对月》
1  恻恻轻寒翦翦风，小梅飘雪杏花红。 夜深斜搭秋千索，楼阁朦胧烟雨中。——唐代·韩偓《夜深》
1  炉火照天地，红星乱紫烟。赧郎明月夜，歌曲动寒川。——唐代·李白《秋浦歌十七首·其十四》
2  庭户无人秋月明，夜霜欲落气先清。梧桐真不甘衰谢，数叶迎风尚有声。——宋代·张耒《夜坐》
3  水宿烟雨寒，洞庭霜落微。月明移舟去，夜静魂梦归。暗觉海风度，萧萧闻雁飞。——唐代·王昌龄《太湖秋夕》
1  八月秋高风怒号，卷我屋上三重茅。茅飞渡江洒江郊，高者挂罥长林梢，下者飘转沉塘坳。南村群童欺我老无力，忍能对面为盗贼，公然抱茅入竹去。唇焦口燥呼不得，归来倚杖自叹息。俄顷风定云墨色，秋天漠漠向昏黑。布衾多年冷似铁，娇儿恶卧踏里裂。床头屋漏无干处，雨脚如麻未断绝。自经丧乱少睡眠，长夜沾湿何由彻?安得广厦千万间，大庇天下寒士俱欢颜，风雨不动安如山。呜呼！何时眼前突兀见此屋，吾庐独破受冻死亦足！&死亦足 一作：死意足）——唐代·杜甫《茅屋为秋风所破歌》
2  自古逢秋悲寂寥，我言秋日胜春朝。晴空一鹤排云上，便引诗情到碧霄。——唐代·刘禹锡《秋词》
3  银烛秋光冷画屏，轻罗小扇扑流萤。天阶夜色凉如水，卧看牵牛织女星。——唐代·杜牧《秋夕》
4  荆溪白石出，天寒红叶稀。山路元无雨，空翠湿人衣。——唐代·王维《山中》
5  洛阳城里见秋风，欲作家书意万重。复恐匆匆说不尽，行人临发又开封。——唐代·张籍《秋思》
6  风急天高猿啸哀，渚清沙白鸟飞回。无边落木萧萧下，不尽长江滚滚来。万里悲秋常作客，百年多病独登台。艰难苦恨繁霜鬓，潦倒新停浊酒杯。——唐代·杜甫《登高》
7  远上寒山石径斜，白云深处有人家。停车坐爱枫林晚，霜叶红于二月花。——唐代·杜牧《山行》
8  戍鼓断人行，边秋一雁声。露从今夜白，月是故乡明。有弟皆分散，无家问死生。寄书长不达，况乃未休兵。——唐代·杜甫《月夜忆舍弟》
9  月落乌啼霜满天，江枫渔火对愁眠。姑苏城外寒山寺，夜半钟声到客船。——唐代·张继《枫桥夜泊》
10  峨眉山月半轮秋，影入平羌江水流。 夜发清溪向三峡，思君不见下渝州。——唐代·李白《峨眉山月歌》
11  花开不并百花丛，独立疏篱趣未穷。宁可枝头抱香死，何曾吹落北风中。——宋代·郑思肖《寒菊》
12  初闻征雁已无蝉，百尺楼高水接天。楼高 一作：楼南》
13  长安一片月，万户捣衣声。秋风吹不尽，总是玉关情。何日平胡虏，良人罢远征。——唐代·李白《子夜吴歌·秋歌》
14  东皋薄暮望，徙倚欲何依。树树皆秋色，山山唯落晖。牧人驱犊返，猎马带禽归。相顾无相识，长歌怀采薇。——唐代·王绩《野望》
15  秋风萧瑟天气凉，草木摇落露为霜，群燕辞归鹄南翔。&鹄南翔 一作 雁南翔）念君客游思断肠，慊慊思归恋故乡，君何淹留寄他方？贱妾茕茕守空房，忧来思君不敢忘，不觉泪下沾衣裳。援琴鸣弦发清商，短歌微吟不能长。明月皎皎照我床，星汉西流夜未央。牵牛织女遥相望，尔独何辜限河梁。——魏晋·曹丕《燕歌行二首·其一》
16  秋风起兮白云飞，草木黄落兮雁南归。兰有秀兮菊有芳，怀佳人兮不能忘。泛楼船兮济汾河，横中流兮扬素波。箫鼓鸣兮发棹歌，欢乐极兮哀情多。少壮几时兮奈老何！——两汉·刘彻《秋风辞》
17  自古逢秋悲寂寥，我言秋日胜春朝。晴空一鹤排云上，便引诗情到碧霄。山明水净夜来霜，数树深红出浅黄。试上高楼清入骨，岂如春色嗾人狂。——唐代·刘禹锡《秋词二首》
18  平林漠漠烟如织，寒山一带伤心碧。暝色入高楼，有人楼上愁。玉阶空伫立，宿鸟归飞急。何处是归程？长亭连短亭。——唐代·李白《菩萨蛮·平林漠漠烟如织》
19  何处秋风至？萧萧送雁群。朝来入庭树，孤客最先闻。——唐代·刘禹锡《秋风引》
20  秋风起兮木叶飞，吴江水兮鲈正肥。三千里兮家未归，恨难禁兮仰天悲。——魏晋·张翰《思吴江歌》
21  少年易学老难成，一寸光阴不可轻。未觉池塘春草梦，阶前梧叶已秋声。——宋代·朱熹《偶成》
22  江水漾西风，江花脱晚红。离情被横笛，吹过乱山东。——宋代·王安石《江上》
23  江城如画里，山晚望晴空。两水夹明镜，双桥落彩虹。人烟寒橘柚，秋色老梧桐。谁念北楼上，临风怀谢公。——唐代·李白《秋登宣城谢脁北楼》
24  闲吟秋景外，万事觉悠悠。此夜若无月，一年虚过秋。——唐代·司空图《中秋》
25  玉露凋伤枫树林，巫山巫峡气萧森。江间波浪兼天涌，塞上风云接地阴。丛菊两开他日泪，孤舟一系故园心。寒衣处处催刀尺，白帝城高急暮砧。——唐代·杜甫《秋兴八首·其一》
26  灞原风雨定，晚见雁行频。落叶他乡树，寒灯独夜人。空园白露滴，孤壁野僧邻。寄卧郊扉久，何年致此身。——唐代·马戴《灞上秋居》
27  利欲驱人万火牛，江湖浪迹一沙鸥。日长似岁闲方觉，事大如天醉亦休。砧杵敲残深巷月，井梧摇落故园秋。欲舒老眼无高处，安得元龙百尺楼。——宋代·陆游《秋思》
28  寒山转苍翠，秋水日潺湲。倚杖柴门外，临风听暮蝉。渡头馀落日，墟里上孤烟。复值接舆醉，狂歌五柳前。——唐代·王维《辋川闲居赠裴秀才迪》
29  楼倚霜树外，镜天无一毫。南山与秋色，气势两相高。——唐代·杜牧《长安秋望》
30  曾伴浮云归晚翠，犹陪落日泛秋声。世间无限丹青手，一片伤心画不成。——唐代·高蟾《金陵晚望》
31  飒飒秋风生，愁人怨离别。含情两相向，欲语气先咽。心曲千万端，悲来却难说。别后唯所思，天涯共明月。——唐代·孟郊《古怨别》
32  怀君属秋夜，散步咏凉天。空山松子落，幽人应未眠。——唐代·韦应物《秋夜寄邱员外》
33  故园渺何处，归思方悠哉。淮南秋雨夜，高斋闻雁来。——唐代·韦应物《闻雁》
34  马穿山径菊初黄，信马悠悠野兴长。万壑有声含晚籁，数峰无语立斜阳。棠梨叶落胭脂色，荞麦花开白雪香。何事吟余忽惆怅，村桥原树似吾乡。——宋代·王禹偁《村行》
35  玉露凋伤枫树林，巫山巫峡气萧森。江间波浪兼天涌，塞上风云接地阴。丛菊两开他日泪，孤舟一系故园心。寒衣处处催刀尺，白帝城高急暮砧。夔府孤城落日斜，每依北斗望京华。听猿实下三声泪，奉使虚随八月槎。画省香炉违伏枕，山楼粉堞隐悲笳。请看石上藤萝月，已映洲前芦荻花。千家山郭静朝晖，日日江楼坐翠微。信宿渔人还泛泛，清秋燕子故飞飞。匡衡抗疏功名薄，刘向传经心事违。同学少年多不贱，五陵衣马自轻肥。闻道长安似弈棋，百年世事不胜悲。王侯第宅皆新主，文武衣冠异昔时。直北关山金鼓振，征西车马羽书驰。鱼龙寂寞秋江冷，故国平居有所思。蓬莱宫阙对南山，承露金茎霄汉间。西望瑶池降王母，东来紫气满函关。云移雉尾开宫扇，日绕龙鳞识圣颜。一卧沧江惊岁晚，几回青琐点朝班。瞿塘峡口曲江头，万里风烟接素秋。花萼夹城通御气，芙蓉小苑入边愁。珠帘绣柱围黄鹄，锦缆牙樯起白鸥。回首可怜歌舞地，秦中自古帝王州。昆明池水汉时功，武帝旌旗在眼中。织女机丝虚夜月，石鲸鳞甲动秋风。波漂菰米沉云黑，露冷莲房坠粉红。关塞极天惟鸟道，江湖满地一渔翁。昆吾御宿自逶迤，紫阁峰阴入渼陂。香稻啄馀鹦鹉粒，碧梧栖老凤凰枝。佳人拾翠春相问，仙侣同舟晚更移。彩笔昔曾干气象，白头吟望苦低垂。——唐代·杜甫《秋兴八首》
36  秋气堪悲未必然，轻寒正是可人天。绿池落尽红蕖却，荷叶犹开最小钱。——宋代·杨万里《秋凉晚步》
37  叶声落如雨，月色白似霜。夜深方独卧，谁为拂尘床。——唐代·白居易《秋夕》
38  桂魄初生秋露微，轻罗已薄未更衣。银筝夜久殷勤弄，心怯空房不忍归。——唐代·王维《秋夜曲》
39  岁落众芳歇，时当大火流。霜威出塞早，云色渡河秋。梦绕边城月，心飞故国楼。思归若汾水，无日不悠悠。——唐代·李白《太原早秋》
40  北山白云里，隐者自怡悦。相望试登高，心随雁飞灭。愁因薄暮起，兴是清秋发。时见归村人，沙行渡头歇。天边树若荠，江畔洲如月。何当载酒来，共醉重阳节。——唐代·孟浩然《秋登兰山寄张五》
41  闲来无事不从容，睡觉东窗日已红。万物静观皆自得，四时佳兴与人同。道通天地有形外，思入风云变态中。富贵不淫贫贱乐，男儿到此是豪雄。——宋代·程颢《秋日》
42  燕支黄叶落，妾望自登台。海上碧云断，单于秋色来。胡兵沙塞合，汉使玉关回。征客无归日，空悲蕙草摧。——唐代·李白《秋思》
43  漠漠秋云起，稍稍夜寒生。但觉衣裳湿，无点亦无声。——唐代·白居易《微雨夜行》
44  丁丁漏水夜何长，漫漫轻云露月光。秋逼暗虫通夕响，征衣未寄莫飞霜。——唐代·张仲素《秋夜曲》
45  云物凄凉拂曙流，汉家宫阙动高秋。残星几点雁横塞，长笛一声人倚楼。紫艳半开篱菊静，红衣落尽渚莲愁。鲈鱼正美不归去，空戴南冠学楚囚。——唐代·赵嘏《长安晚秋》
46  寒向江南暖，饥向江南饱。莫道江南恶，须道江南好。——元代·揭傒斯《秋雁》
47  荒戍落黄叶，浩然离故关。高风汉阳渡，初日郢门山。江上几人在，天涯孤棹还。何当重相见，樽酒慰离颜。——唐代·温庭筠《送人东游》
48  秋花惨淡秋草黄，耿耿秋灯秋夜长。已觉秋窗秋不尽，那堪风雨助凄凉！助秋风雨来何速？惊破秋窗秋梦绿。抱得秋情不忍眠，自向秋屏移泪烛。泪烛摇摇爇短檠，牵愁照恨动离情。谁家秋院无风入？何处秋窗无雨声？罗衾不奈秋风力，残漏声催秋雨急。连宵脉脉复飕飕，灯前似伴离人泣。寒烟小院转萧条，疏竹虚窗时滴沥。不知风雨几时休，已教泪洒窗纱湿。——清代·曹雪芹《代别离·秋窗风雨夕》
49  吴头楚尾路如何？烟雨秋深暗自波。晚趁寒潮渡江去，满林黄叶雁声多。——清代·王士祯《江上》
50  金井梧桐秋叶黄，珠帘不卷夜来霜。熏笼玉枕无颜色，卧听南宫清漏长。高殿秋砧响夜阑，霜深犹忆御衣寒。银灯青琐裁缝歇，还向金城明主看。奉帚平明金殿开，暂将团扇共徘徊。玉颜不及寒鸦色，犹带昭阳日影来。真成薄命久寻思，梦见君王觉后疑。火照西宫知夜饮，分明复道奉恩时。长信宫中秋月明，昭阳殿下捣衣声。白露堂中细草迹，红罗帐里不胜情。——唐代·王昌龄《长信怨》
51  不觉初秋夜渐长，清风习习重凄凉。炎炎暑退茅斋静，阶下丛莎有露光。——唐代·孟浩然《初秋》
52  节物岂不好，秋怀何黯然！西风酒旗市，细雨菊花天。感事悲双鬓，包羞食万钱。鹿车何日驾，归去颍东田。——宋代·欧阳修《秋怀》
53  江送巴南水，山横塞北云。津亭秋月夜，谁见泣离群？乱烟笼碧砌，飞月向南端。寂寞离亭掩，江山此夜寒。——唐代·王勃《江亭夜月送别二首》
54  春阳如昨日，碧树鸣黄鹂。芜然蕙草暮，飒尔凉风吹。天秋木叶下，月冷莎鸡悲。坐愁群芳歇，白露凋华滋。——唐代·李白《秋思》
55  明月皎夜光，促织鸣东壁。玉衡指孟冬，众星何历历。白露沾野草，时节忽复易。秋蝉鸣树间，玄鸟逝安适。昔我同门友，高举振六翮。不念携手好，弃我如遗迹。南箕北有斗，牵牛不负轭。良无盘石固，虚名复何益？——两汉·佚名《明月皎夜光》
56  秋风萧萧愁杀人，出亦愁，入亦愁。座中何人，谁不怀忧。令我白头。胡地多飚风，树木何修修。离家日趋远，衣带日趋缓。心思不能言，肠中车轮转。——两汉·佚名《古歌》
57  穷居寡人用，时忘四运周。门庭多落叶，慨然知已秋。新葵郁北牖，嘉穟养南畴。今我不为乐，知有来岁不？命室携童弱，良日登远游。——魏晋·陶渊明《酬刘柴桑》
58  昔看黄菊与君别，今听玄蝉我却回。五夜飕飗枕前觉，一年颜状镜中来。马思边草拳毛动，雕眄青云睡眼开。天地肃清堪四望，为君扶病上高台。——唐代·刘禹锡《始闻秋风》
59  戛戛秋蝉响似筝，听蝉闲傍柳边行。小溪清水平如镜，一叶飞来浪细生。——宋代·徐玑《秋行》
60  零落桐叶雨，萧条槿花风。悠悠早秋意，生此幽闲中。 况与故人别，中怀正无悰。勿云不相送，心到青门东。 相知岂在多，但问同不同。同心一人去，坐觉长安空。——唐代·白居易《别元九后咏所怀》
61  八月长江万里晴，千帆一道带风轻。尽日不分天水色，洞庭南是岳阳城。——唐代·崔季卿《晴江秋望》
62  疲马卧长坂，夕阳下通津。山风吹空林，飒飒如有人。苍旻霁凉雨，石路无飞尘。千念集暮节，万籁悲萧辰。鶗鴂昨夜鸣，蕙草色已陈。况在远行客，自然多苦辛。——唐代·岑参《暮秋山行》
63  遥夜泛清瑟，西风生翠萝。残萤栖玉露，早雁拂金河。高树晓还密，远山晴更多。淮南一叶下，自觉洞庭波。——唐代·许浑《早秋三首·其一》
64  长空澹澹孤鸟没，万古销沉向此中。 看取汉家何事业，五陵无树起秋风。——唐代·杜牧《登乐游原》
65  古台摇落后，秋日望乡心。野寺人来少，云峰水隔深。夕阳依旧垒，寒磬满空林。惆怅南朝事，长江独至今。——唐代·刘长卿《秋日登吴公台上寺远眺》
66  凉叶萧萧散雨声，虚堂淅淅掩霜清。黄华自与西风约，白发先从远客生。吟似候虫秋更苦，梦和寒鹊夜频惊。何时石岭关山路，一望家山眼暂明？——金朝·元好问《秋怀》
67  秋坐金张馆，繁阴昼不开。空烟迷雨色，萧飒望中来。翳翳昏垫苦，沉沉忧恨催。清秋何以慰，白酒盈吾杯。吟咏思管乐，此人已成灰。独酌聊自勉，谁贵经纶才。弹剑谢公子，无鱼良可哀。苦雨思白日，浮云何由卷。稷契和天人，阴阳乃骄蹇。秋霖剧倒井，昏雾横绝巘。欲往咫尺途，遂成山川限。潈潈奔溜闻，浩浩惊波转。泥沙塞中途，牛马不可辨。饥从漂母食，闲缀羽陵简。园家逢秋蔬，藜藿不满眼。蟏蛸结思幽，蟋蟀伤褊浅。厨灶无青烟，刀机生绿藓。投箸解鹔鹴，换酒醉北堂。丹徒布衣者，慷慨未可量。何时黄金盘，一斛荐槟榔。功成拂衣去，摇曳沧洲傍。——唐代·李白《玉真公主别馆苦雨赠卫尉张卿二首》
68  苏秀道中，自七月二十五日夜大雨三日，秋苗以苏，喜而有作。一夕骄阳转作霖，梦回凉冷润衣襟。不愁屋漏床床湿，且喜溪流岸岸深。千里稻花应秀色，五更桐叶最佳音。无田似我犹欣舞，何况田间望岁心。——宋代·曾几《苏秀道中》
69  杞菊垂珠滴露红，两蛩相应语莎丛。虫丝罥尽黄葵叶，寂历高花侧晚风。朱门巧夕沸欢声，田舍黄昏静掩扃。男解牵牛女能织，不须徼福渡河星。橘蠹如蚕入化机，枝间垂茧似蓑衣；忽然蜕作多花蝶，翅粉才乾便学飞。静看檐蛛结网低，无端妨碍小虫飞。蜻蜒倒挂蜂儿窘，催唤山童为解围。垂成穑事苦艰难，忌雨嫌风更怯寒。牋诉天公休掠剩，半赏私债半输官。秋来只怕雨垂垂，甲子无云万事宜。获稻毕工随晒谷，直须晴到入仓时。中秋全景属潜夫，棹入空明看太湖。身外水天银一色，城中有此月明无。新筑场泥镜面平，家家打稻趁霜晴；笑歌声里轻雷动，一夜连枷响到明。租船满载候开仓，粒粒如珠白似霜。不惜两钟输一斛，尚赢糠核饱儿郎。菽粟瓶罂贮满家，天教将醉作生涯。不知新滴堪篘未？细捣枨虀买鱠鱼，细捣枨虀卖脍鱼，西风吹上四腮鲈。雪松酥腻千丝缕，除却松江到处无。新霜彻晓报秋深，染尽青林作缬林。惟有橘园风景异，碧丛丛里万黄金。——宋代·范成大《秋日田园杂兴》
70  孤花片叶，断送清秋节。寂寂绣屏香篆灭，暗里朱颜消歇。谁怜散髻吹笙，天涯芳草关情。懊恼隔帘幽梦，半床花月纵横。——清代·纳兰性德《清平乐·孤花片叶》
71  北风吹白云，万里渡河汾。心绪逢摇落，秋声不可闻。——唐代·苏颋《汾上惊秋》
72  凉风度秋海，吹我乡思飞。连山去无际，流水何时归。目极浮云色，心断明月晖。芳草歇柔艳，白露催寒衣。梦长银汉落，觉罢天星稀。含悲想旧国，泣下谁能挥。——唐代·李白《秋夕旅怀》
73  天秋月又满，城阙夜千重。还作江南会，翻疑梦里逢。风枝惊暗鹊，露草覆寒蛩。羁旅长堪醉，相留畏晓钟。——唐代·戴叔伦《客夜与故人偶集》
74  野水参差落涨痕，疏林欹倒出霜根。扁舟一棹归何处？家在江南黄叶村。人间斤斧日创夷，谁见龙蛇百尺姿。不是溪山成独往，何人解作挂猿枝。——宋代·苏轼《书李世南所画秋景二首》
75  竹凉侵卧内，野月满庭隅。重露成涓滴，稀星乍有无。暗飞萤自照，水宿鸟相呼。万事干戈里，空悲清夜徂。——唐代·杜甫《倦夜》
76  金井梧桐秋叶黄，珠帘不卷夜来霜。熏笼玉枕无颜色，卧听南宫清漏长。高殿秋砧响夜阑，霜深犹忆御衣寒。银灯青琐裁缝歇，还向金城明主看。奉帚平明金殿开，且将团扇共徘徊。玉颜不及寒鸦色，犹带昭阳日影来。真成薄命久寻思，梦见君王觉后疑。火照西宫知夜饮，分明复道奉恩时。长信宫中秋月明，昭阳殿下捣衣声。白露堂中细草迹，红罗帐里不胜情。——唐代·王昌龄《长信秋词五首》
77  雨中百草秋烂死，阶下决明颜色鲜。著叶满枝翠羽盖，开花无数黄金钱。凉风萧萧吹汝急，恐汝后时难独立。堂上书生空白头，临风三嗅馨香泣。阑风长雨秋纷纷，四海八荒同一云。去马来牛不复辨，浊泾清渭何当分？禾头生耳黍穗黑，农夫田妇无消息。城中斗米换衾禂，相许宁论两相值？长安布衣谁比数？反锁衡门守环堵。老夫不出长蓬蒿，稚子无忧走风雨。雨声飕飕催早寒，胡雁翅湿高飞难。秋来未曾见白日，泥污后土何时干？——唐代·杜甫《秋雨叹三首》
78  独坐悲双鬓，空堂欲二更。雨中山果落，灯下草虫鸣。白发终难变，黄金不可成。欲知除老病，唯有学无生。——唐代·王维《秋夜独坐》
79  小宴追凉散，平桥步月回。笙歌归院落，灯火下楼台。残暑蝉催尽，新秋雁戴来。将何还睡兴，临卧举残杯。——唐代·白居易《宴散》
80  黄河水绕汉宫墙，河上秋风雁几行。客子过壕追野马，将军弢箭射天狼。黄尘古渡迷飞挽，白月横空冷战场。闻道朔方多勇略，只今谁是郭汾阳。——明代·李梦阳《秋望》
81  江上阴云锁梦魂，江边深夜舞刘琨。秋风万里芙蓉国，暮雨千家薜荔村。乡思不堪悲橘柚，旅游谁肯重王孙。渔人相见不相问，长笛一声归岛门。——唐代·谭用之《秋宿湘江遇雨》
82  杪秋霜露重，晨起行幽谷。黄叶覆溪桥，荒村唯古木。寒花疏寂历，幽泉微断续。机心久已忘，何事惊麋鹿。——唐代·柳宗元《秋晓行南谷经荒村》
83  一树摧残几片存，栏边为汝最伤神。休翻雨滴寒鸣夜，曾抱花枝暖过春。与影有情唯日月，遇红无礼是泥尘。上阳宫女多诗思，莫寄人间取次人。——宋代·李觏《残叶》
84  强饭日逾瘦，狭衣秋已寒。儿童漫相忆，行路岂知难。露气入茅屋，溪声喧石滩。山中夜来月，到晓不曾看。——金朝·元好问《倪庄中秋》
85  金风荡初节，玉露凋晚林。此夕穷涂士，郁陶伤寸心。野平葭苇合，村荒藜藿深。眺听良多感，徙倚独沾襟。沾襟何所为，怅然怀古意。秦俗犹未平，汉道将何冀。樊哙市井徒，萧何刀笔吏。一朝时运会，千古传名谥。寄言世上雄，虚生真可愧。——隋代·李密《淮阳感秋》
86  圭峰霁色新，送此草堂人。麈尾同离寺，蛩鸣暂别亲。独行潭底影，数息树边身。终有烟霞约，天台作近邻。——唐代·贾岛《送无可上人》
87  不堪红叶青苔地，又是凉风暮雨天。莫怪独吟秋思苦，比君校近二毛年。——唐代·白居易《秋雨中赠元九》
88  秋风吹地百草干，华容碧影生晚寒。我当二十不得意，一心愁谢如枯兰。衣如飞鹑马如狗，临歧击剑生铜吼。旗亭下马解秋衣，请贳宜阳一壶酒。壶中唤天云不开，白昼万里闲凄迷。主人劝我养心骨，莫受俗物相填豗。——唐代·李贺《开愁歌》
89  早秋惊落叶，飘零似客心。翻飞未肯下，犹言惜故林。——唐代·孔绍安《落叶》
90  柳岸风来影渐疏，使君家似野人居。云容水态还堪赏，啸志歌怀亦自如。雨暗残灯棋散后，酒醒孤枕雁来初。可怜赤壁争雄渡，唯有蓑翁坐钓鱼。——唐代·杜牧《齐安郡晚秋》
91  和泽周三春，清凉素秋节。露凝无游氛，天高肃景澈。陵岑耸逸峰，遥瞻皆奇绝。芳菊开林耀，青松冠岩列。怀此贞秀姿，卓为霜下杰。衔觞念幽人，千载抚尔诀。检素不获展，厌厌竟良月。——魏晋·陶渊明《和郭主簿·其二》
92  渐老多忧百事忙，天寒日短更心伤。数分红色上黄叶，一瞬曙光成夕阳。春水别来应到海，小松生命合禁霜。壶中若逐仙翁去，待看年华几许长。——宋代·李觏《秋晚悲怀》
93  江水沉沉帆影过，游鱼到晚透寒波。渡口双双飞白鸟，烟袅，芦花深处隐渔歌。扁舟短棹归兰浦，人去，萧萧竹径透青莎。深夜无风新雨歇，凉月，露迎珠颗入圆荷。——唐代·阎选《定风波·江水沉沉帆影过》
94  张翰江东去，正值秋风时。天清一雁远，海阔孤帆迟。白日行欲暮，沧波杳难期。吴洲如见月，千里幸相思。——唐代·李白《送张舍人之江东》
95  雨色秋来寒，风严清江爽。孤高绣衣人，潇洒青霞赏。 平生多感激，忠义非外奖。祸连积怨生，事及徂川往。 楚邦有壮士，鄢郢翻扫荡。申包哭秦庭，泣血将安仰。 鞭尸辱已及，堂上罗宿莽。颇似今之人，蟊贼陷忠谠。 渺然一水隔，何由税归鞅。日夕听猿怨，怀贤盈梦想。——唐代·李白《酬裴侍御对雨感时见赠》
96  郢门一为客，巴月三成弦。朔风正摇落，行子愁归旋。 杳杳山外日，茫茫江上天。人迷洞庭水，雁度潇湘烟。 清旷谐宿好，缁磷及此年。百龄何荡漾，万化相推迁。 空谒苍梧帝，徒寻溟海仙。已闻蓬海浅，岂见三桃圆。 倚剑增浩叹，扪襟还自怜。终当游五湖，濯足沧浪泉。——唐代·李白《郢门秋怀》
97  暗虫唧唧夜绵绵，况是秋阴欲雨天。犹恐愁人暂得睡，声声移近卧床前。——唐代·白居易《闻虫》
98  凉冷三秋夜，安闲一老翁。卧迟灯灭后，睡美雨声中。灰宿温瓶火，香添暖被笼。晓晴寒未起，霜叶满阶红。——唐代·白居易《秋雨夜眠》
99  底处凭阑思眇然，孤山塔后阁西偏。阴沉画轴林间寺，零落棋枰葑上田。秋景有时飞独鸟，夕阳无事起寒烟。迟留更爱吾庐近，只待重来看雪天。——宋代·林逋《孤山寺端上人房写望》
100  城上风威冷，江中水气寒。戎衣何日定，歌舞入长安。——唐代·骆宾王《在军登城楼》
101  桂林风景异，秋似洛阳春。晚霁江天好，分明愁杀人。卷云山角戢，碎石水磷磷。世业事黄老，妙年孤隐沦。归欤卧沧海，何物贵吾身。——唐代·宋之问《始安秋日》
102  边霜昨夜堕关榆，吹角当城汉月孤。无限塞鸿飞不度，秋风卷入小单于。——唐代·李益《听晓角》
103  行止皆无地，招寻独有君。酒中堪累月，身外即浮云。露白宵钟彻，风清晓漏闻。坐携馀兴往，还似未离群。——唐代·杜审言《秋夜宴临津郑明府宅》
104  满庭诗境飘红叶，绕砌琴声滴暗泉。门外晚晴秋色老，万条寒玉一溪烟。——唐代·雍陶《韦处士郊居》
105  吟蛩鸣蜩引兴长，玉簪花落野塘香。园翁莫把秋荷折，留与游鱼盖夕阳。——宋代·周密《西塍废圃》
106  寒鸦飞数点，流水绕孤村。斜阳欲落处，一望黯消魂。——隋代·杨广《失题》
107  长林众草入秋荒，独有幽姿逗晚香。每向风前堪寄傲，几因霜后欲留芳。名流赏鉴还堪佩，空谷知音品自扬。一种孤怀千古在，湘江词赋奏清商。——明代·静诺《咏秋兰》
108  两地俱秋夕，相望共星河。高梧一叶下，空斋归思多。方用忧人瘼，况自抱微痾。无将别来近，颜鬓已蹉跎。——唐代·韦应物《新秋夜寄诸弟》
109  孤骨夜难卧，吟虫相唧唧。老泣无涕洟，秋露为滴沥。去壮暂如剪，来衰纷似织。触绪无新心，丛悲有馀忆。讵忍逐南帆，江山践往昔。秋月颜色冰，老客志气单。冷露滴梦破，峭风梳骨寒。席上印病文，肠中转愁盘。疑怀无所凭，虚听多无端。棓桐枯峥嵘，声响如哀弹。一尺月透户，仡栗如剑飞。老骨坐亦惊，病力所尚微。虫苦贪夜色，鸟危巢焚辉。孀娥理故丝，弧哭抽馀噫。浮年不可追，衰步多夕归。秋至老更贫，破屋无门扉。一片月落床，四壁风入衣。疏梦不复远，弱心良易归。商葩将去绿，缭绕争馀辉。野步踏事少，病谋向物违。幽幽草根虫，生意与我微。竹风相戛语，幽闺暗中闻。鬼神满衰听，恍愡难自分。商叶堕干雨，秋衣卧单云。病骨可剸物，酸呻亦成文。瘦攒如此枯，壮落随西曛。袅袅一线命，徒言系絪缊。老骨惧秋月，秋月刀剑棱。纤威不可干，冷魂坐自凝。羁雌巢空镜，仙飙荡浮冰。惊步恐自翻，病大不敢凌。单床寤皎皎，瘦卧心兢兢。洗河不见水，透浊为清澄。诗壮昔空说，诗衰今何凭。老病多异虑，朝夕非一心。商虫哭衰运，繁响不可寻。秋草瘦如发，贞芳缀疏金。晚鲜讵几时，驰景还易阴。弱习徒自耻，暮知欲何任。露才一见馋，潜智早已深。防深不防露，此意古所箴。岁暮景气干，秋风兵甲声。织织劳无衣，喓喓徒自鸣。商声耸中夜，蹇支废前行。青发如秋园，一剪不复生。少年如饿花，瞥见不复明。君子山岳定，小人丝毫争。多争多无寿，天道戒其盈。冷露多瘁索，枯风饶吹嘘。秋深月清苦。虫老声粗疏。赪珠枝累累，芳金蔓舒舒。草木亦趣时，寒荣似春馀。自悲零落生，与我心何如。老人朝夕异，生死每日中。坐随一啜安，卧与万景空。视短不到门，听涩讵逐风。还如刻削形，免有纤悉聪。浪浪谢初始，皎皎幸归终。孤隔文章友，亲密蒿莱翁。岁绿闵似黄，秋节迸已穷。四时既相迫，万虑自然丛。南逸浩淼际，北贫硗确中。曩怀沉遥江，衰思结秋嵩。锄食难满腹，叶衣多丑躬。尘缕不自整，古吟将谁通。幽竹啸鬼神，楚铁生虬龙。志生多异感，运郁由邪衷。常思书破衣，至死教初重。习乐莫习声，习声多顽聋。明明胸中言，愿写为高崇。幽苦日日甚，老力步步微。常恐暂下床，至门不复归。饥者重一食，寒者重一衣。泛广岂无涘，姿行亦有随。语中失次第，身外生疮痍。桂蠧既潜污，桂花损贞姿。詈言一失香，千古闻臭词。将死始前悔，前悔不可追。哀哉轻薄行，终日与驷驰。流运闪欲尽，枯折皆相号。棘枝风哭酸，桐叶霜颜高。老虫干铁鸣，惊兽孤玉咆。商气洗声瘦，晚阴驱景芳。集耳不可遏，噎神不可逃。蹇行散馀郁，幽坐谁与曹。抽壮无一线，剪怀盈千刀。清诗既名朓，金菊亦姓陶。收拾昔所弃，咨嗟今比毛。幽幽岁晏言，零落不可操。霜气入病骨，老人身生冰。衰毛暗相刺，冷痛不可胜。鷕鷕伸至明，强强揽所凭。瘦坐形欲折，晚饥心将崩。劝药左右愚，言语如见憎。耸耳噎神开，始知功用能。日中视馀疮，暗锁闻绳蝇。彼齅一何酷，此味半点凝。潜毒尔无猒，馀生我堪矜。冻飞幸不远，冬令反心惩。出没各有时，寒热苦相凌。仰谢调运翁，请命愿有征。黄河倒上天，众水有却来。人心不及水，一直去不回。一直亦有巧，不肯至蓬莱。一直不知疲，唯闻至省台。忍古不失古，失古志易催。失古剑亦折，失古琴亦哀。夫子失古泪，当时落漼漼。诗老失古心，至今寒皑皑。古骨无浊肉，古衣如藓苔。劝君勉忍古，忍古销尘埃。詈言不见血，杀人何纷纷。声如穷家犬，吠窦何訚訚。詈痛幽鬼哭，詈侵黄金贫。言词岂用多，憔悴在一闻。古詈舌不死，至今书云云。今人咏古书，善恶宜自分。秦火不爇舌，秦火空蓺文。所以詈更生，至今横絪缊。——唐代·孟郊《秋怀十五首》
110  靡靡秋已夕，凄凄风露交。蔓草不复荣，园木空自凋。清气澄余滓，杳然天界高。哀蝉无留响，丛雁鸣云霄。万化相寻绎，人生岂不劳？从古皆有没，念之中心焦。何以称我情？浊酒且自陶。千载非所知，聊以永今朝。——魏晋·陶渊明《己酉岁九月九日》
111  秋野明，秋风白，塘水漻漻虫啧啧。云根苔藓山上石，冷红泣露娇啼色。荒畦九月稻叉牙，蛰萤低飞陇径斜。石脉水流泉滴沙，鬼灯如漆点松花。——唐代·李贺《南山田中行》
112  去国登兹楼，怀归伤暮秋。天长落日远，水净寒波流。秦云起岭树，胡雁飞沙洲。苍苍几万里，目极令人愁。——唐代·李白《登新平楼》
113  秋阴细细压茅堂，吟虫啾啾昨夜凉。雨开芭蕉新闲旧，风撼篔簹宫应商。砧声已急不可缓，檐景既短难为长。狐裘断缝弃墙角，岂念晏岁多繁霜。茅堂索索秋风发，行遶空庭紫苔滑。蛙号池上晚来雨，鹊转南枝夜深月。翻手覆手不可期，一死一生交道绝。湖水无端浸白云，故人书断孤鸿没。——宋代·黄庭坚《秋怀二首》
114  秋光满目。风清露白，莲红水绿。何处梦回？弄珠拾翠盈盈，倚兰桡，眉黛蹙。采莲调稳，吴侣声相续，倚棹吴江曲。鹭起暮天，几双交颈鸳鸯，入芦花，深处宿。——唐代·徐昌图《河传·秋光满目》
115  八月洞庭秋，潇湘水北流。还家万里梦，为客五更愁。不用开书帙，偏宜上酒楼。故人京洛满，何日复同游。——唐代·张谓《同王征君湘中有怀》
116  沙碛秋高苑马肥，哀笳一曲塞云飞。南都儿辈应相念，过尽征鸿犹未归。——元代·曹元用《塞上忆汶水》
117  夜来诗酒兴，月满谢公楼。影闭重门静，寒生独树秋。鹊惊随叶散，萤远入烟流。今夕遥天末，清光几处愁。——唐代·钱起《裴迪南门秋夜对月》
118  幅巾藜杖北城头，卷地西风满眼愁。一点烽传散关信，两行雁带杜陵秋。山河兴废供搔首，身世安危入倚楼。横槊赋诗非复昔，梦魂犹绕古梁州。——宋代·陆游《秋晚登城北楼》
119  无才不敢累明时，思向东溪守故篱。岂厌尚平婚嫁早，却嫌陶令去官迟。草间蛩响临秋急，山里蝉声薄暮悲。寂寞柴门人不到，空林独与白云期。——唐代·王维《早秋山中作》
120  瘦玉萧萧伊水头，风宜清夜露宜秋。更教仙骥旁边立，尽是人间第一流。——宋代·钱惟演《对竹思鹤》
121  寥廓凉天静，晶明白日秋。圆光含万象，碎影入闲流。迥与青冥合，遥同江甸浮。昼阴殊众木，斜影下危楼。宋玉登高怨，张衡望远愁。馀辉如可托，云路岂悠悠。——唐代·王维《赋得秋日悬清光》
122  日落征途远，怅然临古城。颓墉寒雀集，荒堞晚乌惊。萧森灌木上，迢递孤烟生。霞景焕余照，露气澄晚清。秋风转摇落，此志安可平！——唐代·李百药《秋晚登古城》
123  碧窗斜月蔼深晖，愁听寒螀泪湿衣。梦里分明见关塞，不知何路向金微。秋天一夜静无云，断续鸿声到晓闻。欲寄征衣问消息，居延城外又移军。——唐代·张仲素《秋闺思二首》
124  秋蟾流异彩，斋洁上坛行。天近星辰大，山深世界清。 仙飙石上起，海日夜中明。何计长来此，闲眠过一生。——唐代·姚合《秋夜月中登天坛》
125  秋气生朔陲，塞草犹离离。大漠西风急，黄榆凉叶飞。襜褴罢南牧，林胡畏汉威。藁街将入贡，代马就新羁。浮云护玉关，斜日在金微。萧索边声静，太平烽影稀。素臣称有道，守在於四夷。——宋代·田锡《塞上曲》
126  潦收沙衍出，霜降天宇晶。伏槛一长眺，津途多远情。思来江山外，望尽烟云生。滔滔不自辨，役役且何成。我来飒衰鬓，孰云飘华缨。枥马苦踡跼，笼禽念遐征。岁阴向晼晚，日夕空屏营。物生贵得性，身累由近名。内顾觉今是，追叹何时平。——唐代·张九龄《秋晚登楼望南江入始兴郡路》
127  白露披梧桐，玄蝉昼夜号。秋风万里动，日暮黄云高。 君子佐休明，小人事蓬蒿。所适在鱼鸟，焉能徇锥刀。 孤舟向广武，一鸟归成皋。胜概日相与，思君心郁陶。——唐代·岑参《巩北秋兴寄崔明允》
128  杖锡何来此，秋风已飒然。雨荒深院菊，霜倒半池莲。放逐宁违性，虚空不离禅。相逢成夜宿，陇月向人圆。——唐代·杜甫《宿赞公房》
129  秋气集南涧，独游亭午时。回风一萧瑟，林影久参差。始至若有得，稍深遂忘疲。羁禽响幽谷，寒藻舞沦漪。去国魂已远，怀人泪空垂。孤生易为感，失路少所宜。索寞竟何事，徘徊只自知。谁为后来者，当与此心期。——唐代·柳宗元《南涧中题》
130  帐然集汉北，还望岨山田。沄沄百重壑，参差万里山。楚关带秦陇，荆云冠吴烟。草色敛穷水，木叶变长川。秋至帝子降，客人伤婵娟。试访淮海使，归路成数千。蓬驱未止极，旌心徒自悬。若华想无慰，忧至定伤年。——南北朝·江淹《秋至怀归诗》
131  爽气荐金风，新凉入衣袂。朝露流青桐，旭日光生媚。轩窗坐临江，烟影浮轻翠。竹树带飞岚，荇藻俱明丽。双鸥浴回波，蹴荡晴光坠。风帆云外来，隐见都深致。渔网次第张，钓饵各呈技。苟得亦偶然，贪求本无谓。远雁下平沙，嘹亮遗凄唳。幽怀本不穷，况当心目费。淡淡横朝烟，脉脉深秋思。——清代·刘道著《湘江秋晓》
132  遥夜泛清瑟，西风生翠萝。残萤委玉露，早雁拂银河。高树晓还密，远山晴更多。淮南一叶下，自觉老烟波。一叶下前墀，淮南人已悲。蹉跎青汉望，迢递白云期。老信相如渴，贫忧曼倩饥。生公与园吏，何处是吾师?蓟北雁犹远，淮南人已悲。残桃间堕井，新菊亦侵篱。书剑岂相误，琴樽聊自持。西斋风雨夜，更有咏贫诗。——唐代·许浑《早秋三首》
133  别路垂杨柳，秋风凄管弦。青楼君去后，明月为谁圆。——唐代·罗邺《秋别》
134  青枫飒飒雨凄凄，秋色遥看入楚迷。谁向孤舟怜逐客？白云相送大江西。——明代·李攀龙《送明卿之江西》
135  促织甚微细，哀音何动人。草根吟不稳，床下夜相亲。 久客得无泪，放妻难及晨。悲丝与急管，感激异天真。——唐代·杜甫《促织》
136  钟山抱金陵，霸气昔腾发。天开帝王居，海色照宫阙。群峰如逐鹿，奔走相驰突。江水九道来，云端遥明没。时迁大运去，龙虎势休歇。我来属天清，登览穷楚越。吾宗挺禅伯，特秀鸾凤骨。众星罗青天，明者独有月。冥居顺生理，草木不剪伐。烟窗引蔷薇，石壁老野蕨。吴风谢安屐，白足傲履袜。几宿一下山，萧然忘干谒。谈经演金偈，降鹤舞海雪。时闻天香来，了与世事绝。佳游不可得，春风惜远别。赋诗留岩屏，千载庶不灭。——唐代·李白《登梅冈望金陵赠族侄高座寺僧中孚》
137  奉义至江汉，始知楚塞长。南关绕桐柏，西岳出鲁阳。寒郊无留影，秋日悬清光。悲风桡重林，云霞肃川涨。岁宴君如何，零泪沾衣裳。玉柱空掩露，金樽坐含霜。一闻苦寒奏，再使艳歌伤。——南北朝·江淹《望荆山》
138  芥毛金爪勇难干，肯作霜花对乍寒。若说乘轩有痴鹤，司晨如此合峨冠。翔仞当年览德辉，传芳花品未思归。晚来雾鬓凭轩处，直恐金翘相对飞。泽兰萱草比多言，谓汝分阴久夺鲜。政恐淇园修竹劲，不如秦岭老松坚。高标幽艳自宜霜，弱草繁葩莫中伤。肯与红莲媚三夏，要同黄菊向重阳。临风裛露早秋天，范出南金色更鲜。若向东篱比标格，定知花市不言钱。——宋代·洪适《次韵蔡瞻明秋园五绝句》
139  金风荡初节，玉露凋晚林。此夕穷涂士，郁陶伤寸心。野平葭苇合，村荒藜藿深。眺听良多感，徙倚独沾襟。沾襟何所为，怅然怀古意。秦俗犹未平，汉道将何冀。樊哙市井徒，萧何刀笔吏。一朝时运会，千古传名谥。寄言世上雄，虚生真可愧。——隋代·李密《淮阳感怀》
140  露如微霰下前池，月过回塘万竹悲。浮世本来多聚散，红蕖何事亦离披？悠扬归梦惟灯见，濩落生涯独酒知。岂到白头长知尔，嵩阳松雪有心期。——唐代·李商隐《七月二十九日崇让宅宴作》
141  皎皎白林秋，微微翠山静。禅居感物变，独坐开轩屏。风泉夜声杂，月露宵光冷。多谢忘机人，尘忧未能整。——唐代·陈子昂《酬晖上人秋夜山亭有赠》
142  右职移青绶，雄藩拜紫泥。江回玉垒下，气爽锦城西。 皋鹤惊秋律，琴乌怨夜啼。离居同舍念，宿昔奉金闺。——唐代·羊士谔《酬彭州萧使君秋中言怀》
143  稍稍雨侵竹，翻翻鹊惊丛。美人隔湘浦，一夕生秋风。积雾杳难极，沧波浩无穷。相思岂云远，即席莫与同。若人抱奇音，朱弦縆枯桐。清商激西颢，泛滟凌长空。自得本无作，天成谅非功。希声閟大朴，聋俗何由聪。——唐代·柳宗元《初秋夜坐赠吴武陵》
144  秋云洗晨光，庭树碧已散。风期偶然照，水石若在眼。清淇忆晓涉，尘虑得初盥。日色马上明，波痕鹭边浅。沦漪自然绿，空秀不可限。樵汲带清景，望望使步缓。自从闭门来，屡见王路蹇。泽衰怀绿猗，道难惧蓬转。情闲地仍幽，物扰理自遣。谁谓山水深，方从寸心远。——清代·王闿运《秋晓风日偶忆淇上》
145  湘西一杯酒，渺渺红叶换。江东千里云，落落黄犬叹。人生七十稀，百里九十半。初期枉车马，近乃遗札翰。小迟君不肯，一出我岂惮。虽微办鸡黍，岂乏具薪炭。古风久不作，我友当力赞。旧诗况琼玖，触目屡璀璨。中馨称兰佩，外饰匪玉冠。初年已飞腾，中道翻叹惋。恐遗知己羞，遂许独力断。于兹树风声，何止评月旦。君如渥洼种，可以羁絷绊。我异淇园姿，犹睎岁时贯。君乎甚英爽，我也终浪漫。自应殊显晦，宁复待剖判。湖山冰玉明，楼阁丹青焕。叩舷或乘舟，曳杖或登岸。君行定有得，我去何可愞。与想悠然时，却忆苍然观。——宋代·赵蕃《次韵酬吴德夫去秋送行之作》
146  山中多晚凉，清风厉秋节。遥瞻四五峰，壁立皆奇绝。修竹傍林开，乔松倚岩列。黄菊散芳丛，清泉凝白雪。对此怀素心，千里共明月。愿保幽贞姿，岁寒双皎洁。——清代·德隐《新秋晚眺》
147  二秋叶神媛，七夕望仙妃。影照河阳妓，色丽平津闱。鹊桥波里出，龙车霄外飞。露泫低珠佩，云移荐锦衣。更深黄月落，夜久靥星稀。空接灵台下，方恧辨支机。——唐代·任希古《和长孙秘监七夕》
148  满塘秋水碧泓澄，十亩菱花晚镜清。景动新桥横螮蝀，岸铺芳草睡。蟾投夜魄当湖落，岳倒秋莲入浪生。何处最添诗客兴，黄昏烟雨乱蛙声。——唐代·韦庄《三堂东湖作》
1  清秋有馀思，日暮尚溪亭。高树月初白，微风酒半醒。独行穿落叶，闲坐数流萤。何处渔歌起？孤灯隔远汀。——宋代·林景熙《溪亭》
1  桂楫中流望，空波两岸明。林开扬子驿，山出润州城。海尽边阴静，江寒朔吹生。更闻枫叶下，淅沥度秋声。——唐代·丁仙芝《渡扬子江》
2  杉竹清阴合，闲行意有凭。凉生初过雨，静极忽归僧。虫迹穿幽穴，苔痕接断棱。翻思深隐处，峰顶下层层。——宋代·保暹《秋径》
1  霜落荆门江树空，布帆无恙挂秋风。此行不为鲈鱼鲙，自爱名山入剡中。——唐代·李白《秋下荆门》
1  空山新雨后，天气晚来秋。明月松间照，清泉石上流。竹喧归浣女，莲动下渔舟。随意春芳歇，王孙自可留。——唐代·王维《山居秋暝》
1  竞渡深悲千载冤，忠魂一去讵能还。国亡身殒今何有，只留离骚在世间。——宋代·张耒《和端午》
2  共骇群龙水上游，不知原是木兰舟。云旗猎猎翻青汉，雷鼓嘈嘈殷碧流。屈子冤魂终古在，楚乡遗俗至今留。江亭暇日堪高会，醉讽离骚不解愁。——明代·边贡《午日观竞渡》
1  举秀才，不知书。举孝廉，父别居。寒素清白浊如泥，高第良将怯如鸡。——两汉·佚名《桓灵时童谣》
2  宁饮建业水，不食武昌鱼。宁还建业死，不止武昌居。——魏晋·佚名《吴孙皓初童谣》
1  风雨端阳生晦冥，汨罗无处吊英灵。海榴花发应相笑，无酒渊明亦独醒。——元代·贝琼《己酉端午》
2  少年佳节倍多情，老去谁知感慨生；不效艾符趋习俗，但祈蒲酒话升平。鬓丝日日添白头，榴锦年年照眼明；千载贤愚同瞬息，几人湮没几垂名。——唐代·殷尧藩《端午日》
3  端午临中夏，时清日复长。盐梅已佐鼎，曲糵且传觞。事古人留迹，年深缕积长。当轩知槿茂，向水觉芦香。亿兆同归寿，群公共保昌。忠贞如不替，贻厥后昆芳。——唐代·李隆基《端午》
4  楚人悲屈原，千载意未歇。精魂飘何处，父老空哽咽。至今沧江上，投饭救饥渴。遗风成竞渡，哀叫楚山裂。屈原古壮士，就死意甚烈。世俗安得知，眷眷不忍决。南宾旧属楚，山上有遗塔。应是奉佛人，恐子就沦灭。此事虽无凭，此意固已切。古人谁不死，何必较考折。名声实无穷，富贵亦暂热。大夫知此理，所以持死节。——宋代·苏轼《屈原塔》
5  五月五日午，赠我一枝艾。 故人不可见，新知万里外。丹心照夙昔，鬓发日已改。 我欲从灵均，三湘隔辽海。——宋代·文天祥《端午即事》
6  竞渡深悲千载冤，忠魂一去讵能还。国亡身殒今何有，只留离骚在世间。——宋代·张耒《和端午》
7  谩说投诗赠汨罗，身今且乐奈渠何。尝闻求福木居士，试向艾人成祝呵。忠言不用竟沉死，留得文章星斗罗。何意更觞昌歜酒，为君击节一长歌。年年端午风兼雨，似为屈原陈昔冤。我欲于谁论许事，舍南舍北鹁鸠喧。——宋代·赵蕃《端午三首》
8  节分端午自谁言，万古传闻为屈原。堪笑楚江空渺渺，不能洗得直臣冤。——唐代·文秀《端午》
9  宫衣亦有名，端午被恩荣。细葛含风软，香罗叠雪轻。 自天题处湿，当暑著来清。意内称长短，终身荷圣情。——唐代·杜甫《端午日赐衣》
10  重五山村好，榴花忽已繁。粽包分两髻，艾束著危冠。旧俗方储药，羸躯亦点丹。日斜吾事毕，一笑向杯盘。——宋代·陆游《乙卯重五诗》
11  鹤发垂肩尺许长，离家三十五端阳。 儿童见说深惊讶，却问何方是故乡。——唐代·殷尧藩《同州端午》
12  独写菖蒲竹叶杯，蓬城芳草踏初回。情知不向瓯江死，舟楫何劳吊屈来。——明代·汤显祖《午日处州禁竞渡》
13  共骇群龙水上游，不知原是木兰舟。云旗猎猎翻青汉，雷鼓嘈嘈殷碧流。屈子冤魂终古在，楚乡遗俗至今留。江亭暇日堪高会，醉讽离骚不解愁。——明代·边贡《午日观竞渡》
14  五月五日天晴明，杨花绕江啼晓莺。使君未出郡斋外，江上早闻齐和声。使君出时皆有准，马前已被红旗引。两岸罗衣破晕香，银钗照日如霜刃。鼓声三下红旗开，两龙跃出浮水来。棹影斡波飞万剑，鼓声劈浪鸣千雷。鼓声渐急标将近，两龙望标目如瞬。坡上人呼霹雳惊，竿头彩挂虹蜺晕。前船抢水已得标，后船失势空挥桡。疮眉血首争不定，输岸一朋心似烧。只将输赢分罚赏，两岸十舟五来往。须臾戏罢各东西，竞脱文身请书上。吾今细观竞渡儿，何殊当路权相持。不思得岸各休去，会到摧车折楫时。——唐代·张建封《竞渡歌》
15  君家玉女从小见，闻道如今画不成。翦裁似借天女手，萱草石榴偏眼明。——宋代·黄庭坚《谢张仲谋端午送巧作》
16  良辰当五日，偕老祝千年。彩缕同心丽，轻裾映体鲜。 寂寥斋画省，款曲擘香笺。更想传觞处，孙孩遍目前。——唐代·权德舆《端午日礼部宿斋有衣服彩结之贶以诗还答》
17  石溪久住思端午，馆驿楼前看发机。鼙鼓动时雷隐隐，兽头凌处雪微微。冲波突出人齐譀，跃浪争先鸟退飞。向道是龙刚不信，果然夺得锦标归。——唐代·卢肇《竞渡诗》
18  肩舆任所适，遇胜辄留连。焚香引幽步，酌茗开静筵。微雨止还作，小窗幽更妍。盆山不见日，草木自苍然。忽登最高塔，眼界穷大千。卞峰照城郭，震泽浮云天。深沉既可喜，旷荡亦所便。幽寻未云毕，墟落生晚烟。归来记所历，耿耿清不眠。道人亦未寝，孤灯同夜禅。——宋代·苏轼《端午遍游诸寺得禅字》
1  咬定青山不放松，立根原在破岩中。千磨万击还坚劲，任尔东西南北风。——清代·郑燮《竹石》
2  新竹高于旧竹枝，全凭老干为扶持。下年再有新生者，十丈龙孙绕凤池。——清代·郑燮《新竹》
3  竹影和诗瘦，梅花入梦香。可怜今夜月，不肯下西厢。——元代·王庭筠《绝句》
4  萋萋结绿枝，晔晔垂朱英。常恐零露降，不得全其生。叹息聊自思，此生岂我情。昔我未生时，谁者令我萌。弃置勿重陈，委化何足惊。——唐代·王绩《石竹咏》
5  插棘编篱谨护持，养成寒碧映涟漪。清风掠地秋先到，赤日行天午不知。解箨时闻声簌簌，放梢初见叶离离。官闲我欲频来此，枕簟仍教到处随。——宋代·陆游《东湖新竹》
6  寒飞千尺玉，清洒一林霜。纵是尘心重，相看亦顿忘。矫矫凌云姿，风生龙夜吼。霜雪不知年，真吾岁寒友。霜干寒如玉，风枝响似琴。潇湘一夜雨，滴碎客中心。叶落根偏固，心虚节更高。一林寒吹发，清夜伴松涛。淇澳春云碧，潇湘夜雨寒。虚窗人静听，飒飒响琅玕。——明代·憨山德清《咏竹五首》
7  此君志欲擎天碧，耸出云头高百尺。只恐年深化作龙，一朝飞去不留迹。——清代·际智《咏新竹》
8  秋风昨夜渡潇湘，触石穿林惯作狂。惟有竹枝浑不怕，挺然相斗一千场。——清代·郑板桥《题画竹》
9  植物之中竹难写，古今虽画无似者。萧郎下笔独逼真，丹青以来唯一人。人画竹身肥臃肿，萧画茎瘦节节竦。人画竹梢死羸垂，萧画枝活叶叶动。不根而生从意生，不笋而成由笔成。野塘水边埼岸侧，森森两丛十五茎。婵娟不失筠粉态，萧飒尽得风烟情。举头忽看不似画，低耳静听疑有声。西丛七茎劲而健，省向天竺寺前石上见。东丛八茎疏且寒，忆曾湘妃庙里雨中看。幽姿远思少人别，与君相顾空长叹。萧郎萧郎老可惜，手颤眼昏头雪色。自言便是绝笔时，从今此竹尤难得。——唐代·白居易《画竹歌》
10  东方公足下：文章道弊五百年矣。汉魏风骨，晋宋莫传，然而文献有可征者。仆尝暇时观齐、梁间诗，彩丽竞繁，而兴寄都绝，每以永叹。思古人，常恐逶迤颓靡，风雅不作，以耿耿也。一昨于解三处，见明公《咏孤桐篇》，骨气端翔，音情顿挫，光英朗练，有金石声。遂用洗心饰视，发挥幽郁。不图正始之音复睹于兹，可使建安作者相视而笑。解君云：“张茂先、何敬祖，东方生与其比肩。”仆亦以为知言也。故感叹雅制，作《修竹诗》一首，当有知音以传示之。龙种生南岳，孤翠郁亭亭。峰岭上崇崒，烟雨下微冥。夜闻鼯鼠叫，昼聒泉壑声。春风正淡荡，白露已清泠。哀响激金奏，密色滋玉英。岁寒霜雪苦，含彩独青青。岂不厌凝冽，羞比春木荣。春木有荣歇，此节无凋零。始愿与金石，终古保坚贞。不意伶伦子，吹之学凤鸣。遂偶云和瑟，张乐奏天庭。妙曲方千变，箫韶亦九成。信蒙雕斫美，常愿事仙灵。驱驰翠虬驾，伊郁紫鸾笙。结交嬴台女，吟弄升天行。携手登白日，远游戏赤城。低昂玄鹤舞，断续彩云生。永随众仙去，三山游玉京。——唐代·陈子昂《与东方左史虬修竹篇》
11  先生名利比尘灰，绿竹青松手自栽。拟把一竿盘石上，幅巾闲过峡山来。清时通退一何忙，抚志山西汉仲长。静觉眼根无俗物，翛然一室自焚香。隐德家声累世闻，考盘幽涧作闲人。夭红过眼随荣谢，菊秀兰香自占春。种竹淇园远致君，生平孤节负辛勤。需贤侧席非无意，地远言轻岂易闻。——宋代·王汝舟《咏归堂隐鳞洞》
12  萌开箨已垂，结叶始成枝。繁荫上蓊茸，促节下离离。风动露滴沥，月照影参差。得生君户牖，不愿夹华池。——南北朝·沈约《咏檐前竹》
13  危桥属幽径，缭绕穿疏林。迸箨分苦节，轻筠抱虚心。俯瞰涓涓流，仰聆萧萧吟。差池下烟日，嘲哳鸣山禽。谅无要津用，栖息有馀阴。——唐代·柳宗元《巽公院五咏·苦竹桥》
1  涩滩鸣嘈嘈，两山足猿猱。白波若卷雪，侧足不容舠。渔子与舟人，撑折万张篙。——唐代·李白《下泾县陵阳溪至涩滩》
1  横看成岭侧成峰，远近高低各不同。不识庐山真面目，只缘身在此山中。——宋代·苏轼《题西林壁》
2  梅子黄时日日晴，小溪泛尽却山行。绿阴不减来时路，添得黄鹂四五声。——宋代·曾几《三衢道中》
3  危楼高百尺，手可摘星辰。不敢高声语，恐惊天上人。——唐代·李白《夜宿山寺》
4  西风吹老洞庭波，一夜湘君白发多。醉后不知天在水，满船清梦压星河。——元代·唐珙《题龙阳县青草湖》
5  经年尘土满征衣，特特寻芳上翠微。好水好山看不足，马蹄催趁月明归。——宋代·岳飞《池州翠微亭》
6  山石荦确行径微，黄昏到寺蝙蝠飞。升堂坐阶新雨足，芭蕉叶大栀子肥。僧言古壁佛画好，以火来照所见稀。铺床拂席置羹饭，疏粝亦足饱我饥。夜深静卧百虫绝，清月出岭光入扉。天明独去无道路，出入高下穷烟霏。山红涧碧纷烂漫，时见松枥皆十围。当流赤足踏涧石，水声激激风吹衣。人生如此自可乐，岂必局束为人鞿？嗟哉吾党二三子，安得至老不更归。——唐代·韩愈《山石》
7  首夏犹清和，芳草亦未歇。水宿淹晨暮，阴霞屡兴没。周览倦瀛壖，况乃陵穷发。川后时安流，天吴静不发。扬帆采石华，挂席拾海月。溟涨无端倪，虚舟有超越。仲连轻齐组，子牟眷魏阙。矜名道不足，适己物可忽。请附任公言，终然谢天伐。——南北朝·谢灵运《游赤石进帆海》
8  裹粮杖轻策，怀迟上幽室。行源径转远，距陆情未毕。澹潋结寒姿，团栾润霜质。涧委水屡迷，林迥岩逾密。眷西谓初月，顾东疑落日。践夕奄昏曙，蔽翳皆周悉。蛊上贵不事，履二美贞吉。幽人常坦步，高尚邈难匹。颐阿竟何端，寂寂寄抱一。恬如既已交，缮性自此出。——南北朝·谢灵运《登永嘉绿嶂山》
9  天欲雪，云满湖，楼台明灭山有无。水清出石鱼可数，林深无人鸟相呼。腊日不归对妻孥，名寻道人实自娱。道人之居在何许？宝云山前路盘纡。孤山孤绝谁肯庐？道人有道山不孤。纸窗竹屋深自暖，拥褐坐睡依团蒲。天寒路远愁仆夫，整驾催归及未晡。出山回望云木合，但见野鹘盘浮图。兹游淡薄欢有余，到家恍如梦蘧蘧。作诗火急追亡逋，清景一失后难摹。——宋代·苏轼《腊日游孤山访惠勤惠思二僧》
10  华晔晔，固灵根。神之斿，过天门，车千乘，敦昆仑。神之出，排玉房，周流杂，拔兰堂。神之行，旌容容，骑沓沓，般纵纵。神之徕，泛翊翊，甘露降，庆云集。神之揄，临坛宇，九疑宾，夔龙舞。神安坐，翔吉时，共翊翊，合所思。神嘉虞，申贰觞，福滂洋，迈延长。沛施佑，汾之阿，扬金光，横泰河，莽若云，增阳波。遍胪欢，腾天歌。——两汉·刘彻《华晔晔》
11  肩舆任所适，遇胜辄留连。焚香引幽步，酌茗开静筵。微雨止还作，小窗幽更妍。盆山不见日，草木自苍然。忽登最高塔，眼界穷大千。卞峰照城郭，震泽浮云天。深沉既可喜，旷荡亦所便。幽寻未云毕，墟落生晚烟。归来记所历，耿耿清不眠。道人亦未寝，孤灯同夜禅。——宋代·苏轼《端午遍游诸寺得禅字》
12  窜身楚南极，山水穷险艰。步登最高寺，萧散任疏顽。西垂下斗绝，欲似窥人寰。反如在幽谷，榛翳不可攀。命童恣披翦，葺宇横断山。割如判清浊，飘若升云间。远岫攒众顶，澄江抱清湾。夕照临轩堕，栖鸟当我还。菡萏溢嘉色，筼筜遗清斑。神舒屏羁锁，志适忘幽潺。弃逐久枯槁，迨今始开颜。赏心难久留，离念来相关。北望间亲爱，南瞻杂夷蛮。置之勿复道，且寄须臾闲。——唐代·柳宗元《构法华寺西亭》
13  杨子谈经所，淮王载酒过。兴阑啼鸟换，坐久落花多。径转回银烛，林开散玉珂。严城时未启，前路拥笙歌。——唐代·王维《从岐王过杨氏别业应教》
14  落日山水好，漾舟信归风。探奇不觉远，因以缘源穷。遥爱云木秀，初疑路不同。安知清流转，偶与前山通。舍舟理轻策，果然惬所适。老僧四五人，逍遥荫松柏。朝梵林未曙，夜禅山更寂。道心及牧童，世事问樵客。 暝宿长林下，焚香卧瑶席。涧芳袭人衣，山月映石壁。再寻畏迷误，明发更登历。笑谢桃源人，花红复来觌。——唐代·王维《蓝田山石门精舍》
15  五月红莲繁盛时，隼旆同赏郡南池。额名旧载零陵志，碑字新镌子厚诗。采药衔杯愁满满，折花行令笑迟迟。明年岁熟歌声稳，伴醉清香宛是谁？——宋代·陶弼《南池》
1  荆溪白石出，天寒红叶稀。山路元无雨，空翠湿人衣。——唐代·王维《山中》
2  飞花两岸照船红，百里榆堤半日风。卧看满天云不动，不知云与我俱东。——宋代·陈与义《襄邑道中》
3  细雨茸茸湿楝花，南风树树熟枇杷；徐行不记山深浅，一路莺啼送到家。——明代·杨基《天平山中》
4  渡水复渡水，看花还看花。春风江上路，不觉到君家。——明代·高启《寻胡隐君》
5  汉宫美女多如云，中有一人字昭君。天生倾国倾城色，玉质孤高卓不群。来至掖庭已有年，愁听宫漏独成眠。可怜绝色等闲弃，汉帝不分媸与妍。非是君王不好色，佳人如织绕其侧。颠鸾倒凤夕连朝，遍识群芳犹未得。思幸佳人无孑遗，九重选美事颇奇。不劳龙目亲遴选，分辩媸妍赖画师。高低美丑瘦和肥，全仗画师笔一挥。古有按图寻骏马，今皇凭画幸嫔妃。粉黛欲蒙君眷顾，千金竟把画工赂。钱有几多艳几多，无钱休得君恩遇。群娥每每沐皇风，独有昭君际遇穷。自恃无双才与色，讵肯摧眉赂画工！朔方正月雪澌澌，单于策马至京西。因闻汉阙多佳丽，欲索一人娶作妻。汉帝闻言忙颔首，和亲政策由来久。只求边塞暂安宁，愿向单于献佳偶。诏传呈上美人图，御笔按图点丽姝。宫中美色真难舍，乃选庸姿嫁北胡。钦点宫娥上殿堂，昭君为字名王嫱。红袖翩跹迤逦至，至时四壁顿生光。纤步凌波行若止，清香袅袅风吹蕊。骨似琼瑶肌似冰，明眸转盼如秋水。芳华盖世满堂惊，汉帝茫然叹失声。画上庸姿乃绝色，其间究竟是何情？君言既出难更改，忍送红颜归翰海。暗将昭君比众妃，三千佳丽无光彩。含颦忍泪别君王，贱妾从今辞故乡。不用满朝贤将相，蛾眉为国靖边疆。妾今远嫁万千里，胜在深宫寂寞死。宫中尚有如花人，不赂画工命似纸。愿君莫惜妾微身，应惜忠心体国臣。但得贤才良将在，守边何必用佳人！更怜豪杰没尘埃，辜负平生万丈才。岂能屈节事权贵？慷慨高歌归去来！绝色常遭妖女妒，贤才每被奸人误。栖身异域本寻常，多少英雄悲失路！铁马戎装出塞去，莫愁身似风中絮。既然此地不留人，他乡自有留人处！朔漠茫茫走石沙，随身唯有一琵琶。此去诚知难复返，天涯何处不为家！黄雾涨天雪晦冥，黑云拂地风膻腥。高原万里草皆白，大漠千年冢独青。无端叙写昭君辞，红粉飘零实可悲。千古英雄同一叹，伤怀岂止为蛾眉！——南北朝·沈约《昭君辞》
6  杪秋霜露重，晨起行幽谷。黄叶覆溪桥，荒村唯古木。寒花疏寂历，幽泉微断续。机心久已忘，何事惊麋鹿。——唐代·柳宗元《秋晓行南谷经荒村》
7  回看巴路在云间，寒食离家麦熟还。 日暮数峰青似染，商人说是汝州山。——唐代·王建《江陵使至汝州》
8  我行冀州路，默想古帝都。水土或匪昔，禹贡书亦殊。城郭类村坞，雨雪苦载涂。丛薄聚冻禽，狐狸啸枯株。寒云着我巾，寒风裂我襦。盱衡一吐气，冻凌满髭须。程程望烟火，道傍少人居。小米无得买，浊醪无得酤。土房桑树根，仿佛似酒垆。徘徊问野老，可否借我厨？野老欣笑迎，近前挽我裾。热水温我手，火炕暖我躯。丁宁勿洗面，洗面破皮肤。我知老意仁，缓缓驱仆夫。窃问老何族？云是奕世儒。自从大朝来，所习亮匪初。民人籍征戍，悉为弓矢徒。纵有好儿孙，无异犬与猪。至今成老翁，不识一字书。典故无所考，礼义何所拘？论及祖父时，痛入骨髓余。我闻忽太息，执手空踌蹰。踌蹰向苍天，何时更得甦？饮泣不忍言，拂袖西南隅。——元代·王冕《冀州道中》
9  霜风渐欲作重阳，熠熠溪边野菊香。久废山行疲荦确，尚能村醉舞淋浪。独眠林下梦魂好，回首人间忧患长。杀马毁车从此逝，子来何处问行藏。——宋代·苏轼《捕蝗至浮云岭山行疲苶有怀子由弟二首·其二》
1  肃肃我祖，国自豕韦，黼衣朱绂，四牡龙旂。彤弓斯征，抚宁遐荒，总齐群邦，以翼大商，迭披大彭，勋绩惟光。至于有周，历世会同。王赧听谮，实绝我邦。我邦既绝，厥政斯逸，赏罚之行，非由王室。庶尹群后，靡扶靡卫，五服崩离，宗周以队。我祖斯微，迁于彭城，在予小子，勤诶厥生，厄此嫚秦，耒耜以耕。悠悠嫚秦，上天不宁，乃眷南顾，授汉于京。于赫有汉，四方是征，靡适不怀，万国逌平。乃命厥弟，建侯于楚，俾我小臣，惟傅是辅。兢兢元王，恭俭净一，惠此黎民，纳彼辅弼。飨国渐世，垂烈于后，乃及夷王，克奉厥绪。咨命不永，唯王统祀，左右陪臣，此惟皇士。如何我王，不思守保，不惟履冰，以继祖考！邦事是废，逸游是娱，犬马繇繇，是放是驱。务彼鸟兽，忽此稼苗，烝民以匮，我王以愉。所弘非德，所亲非悛，唯囿是恢，唯谀是信。睮々谄夫，咢咢黄发，如何我王，曾不是察！既藐下臣，追欲从逸，嫚彼显祖，轻兹削黜。嗟嗟我王，汉之睦亲，曾不夙夜，以休令闻！穆穆天子，临尔下土，明明群司，执宪靡顾。正遐由近，殆其怙兹，嗟嗟我王，曷不此思！非思非鉴，嗣其罔则，弥弥其失，岌岌其国。致冰匪霜，致队靡嫚，瞻惟我王，昔靡不练。兴国救颠，孰违悔过，追思黄发，秦缪以霸。岁月其徂，年其逮耇，于昔君子，庶显于后。我王如何，曾不斯觉！黄发不近，胡不时监！——两汉·韦孟《讽谏诗》
1  迟日江山丽，春风花草香。泥融飞燕子，沙暖睡鸳鸯。 江碧鸟逾白，山青花欲燃。今春看又过，何日是归年。——唐代·杜甫《绝句二首》
2  春种一粒粟，秋收万颗子。四海无闲田，农夫犹饿死。锄禾日当午，汗滴禾下土。谁知盘中餐，粒粒皆辛苦？——唐代·李绅《古风二首》
3  黄河远上白云间，一片孤城万仞山。羌笛何须怨杨柳，春风不度玉门关。单于北望拂云堆，杀马登坛祭几回。汉家天子今神武，不肯和亲归去来。——唐代·王之涣《凉州词二首》
4  秦时明月汉时关，万里长征人未还。但使龙城飞将在，不教胡马度阴山。骝马新跨白玉鞍，战罢沙场月色寒。城头铁鼓声犹振，匣里金刀血未干。——唐代·王昌龄《出塞二首》
5  金樽清酒斗十千，玉盘珍羞直万钱。停杯投箸不能食，拔剑四顾心茫然。欲渡黄河冰塞川，将登太行雪满山。闲来垂钓碧溪上，忽复乘舟梦日边。行路难！行路难！多歧路，今安在？长风破浪会有时，直挂云帆济沧海。大道如青天，我独不得出。 羞逐长安社中儿，赤鸡白雉赌梨栗。弹剑作歌奏苦声，曳裾王门不称情。淮阴市井笑韩信，汉朝公卿忌贾生。君不见昔时燕家重郭隗，拥簪折节无嫌猜。剧辛乐毅感恩分，输肝剖胆效英才。昭王白骨萦蔓草，谁人更扫黄金台？行路难，归去来！有耳莫洗颍川水，有口莫食首阳蕨。含光混世贵无名，何用孤高比云月？吾观自古贤达人，功成不退皆殒身。子胥既弃吴江上，屈原终投湘水滨。陆机雄才岂自保？李斯税驾苦不早。华亭鹤唳讵可闻？上蔡苍鹰何足道？君不见吴中张翰称达生，秋风忽忆江东行。且乐生前一杯酒，何须身后千载名？——唐代·李白《行路难三首》
6  寒雨连江夜入吴，平明送客楚山孤。洛阳亲友如相问，一片冰心在玉壶。丹阳城南秋海阴，丹阳城北楚云深。高楼送客不能醉，寂寂寒江明月心。——唐代·王昌龄《芙蓉楼送辛渐二首》
7  昨夜星辰昨夜风，画楼西畔桂堂东。身无彩凤双飞翼，心有灵犀一点通。隔座送钩春酒暖，分曹射覆蜡灯红。嗟余听鼓应官去，走马兰台类转蓬。闻道阊门萼绿华，昔年相望抵天涯。岂知一夜秦楼客，偷看吴王苑内花。——唐代·李商隐《无题二首》
8  秋浦长似秋，萧条使人愁。客愁不可度，行上东大楼。正西望长安，下见江水流。寄言向江水，汝意忆侬不。遥传一掬泪，为我达扬州。秋浦猿夜愁，黄山堪白头。清溪非陇水，翻作断肠流。欲去不得去，薄游成久游。何年是归日，雨泪下孤舟。秋浦锦驼鸟，人间天上稀。山鸡羞渌水，不敢照毛衣。两鬓入秋浦，一朝飒已衰。猿声催白发，长短尽成丝。秋浦多白猿，超腾若飞雪。牵引条上儿，饮弄水中月。愁作秋浦客，强看秋浦花。山川如剡县，风日似长沙。醉上山公马，寒歌宁戚牛。空吟白石烂，泪满黑貂裘。秋浦千重岭，水车岭最奇。天倾欲堕石，水拂寄生枝。江祖一片石，青天扫画屏。题诗留万古，绿字锦苔生。千千石楠树，万万女贞林。山山白鹭满，涧涧白猿吟。君莫向秋浦，猿声碎客心。逻人横鸟道，江祖出鱼梁。水急客舟疾，山花拂面香。水如一匹练，此地即平天。耐可乘明月，看花上酒船。渌水净素月，月明白鹭飞。郎听采菱女，一道夜歌归。炉火照天地，红星乱紫烟。赧郎明月夜，歌曲动寒川。白发三千丈，缘愁似个长。不知明镜里，何处得秋霜。秋浦田舍翁，采鱼水中宿。妻子张白鹇，结罝映深竹。桃波一步地，了了语声闻。黯与山僧别，低头礼白云。——唐代·李白《秋浦歌十七首》
9  谩说投诗赠汨罗，身今且乐奈渠何。尝闻求福木居士，试向艾人成祝呵。忠言不用竟沉死，留得文章星斗罗。何意更觞昌歜酒，为君击节一长歌。年年端午风兼雨，似为屈原陈昔冤。我欲于谁论许事，舍南舍北鹁鸠喧。——宋代·赵蕃《端午三首》
10  花间一壶酒，独酌无相亲。举杯邀明月，对影成三人。月既不解饮，影徒随我身。暂伴月将影，行乐须及春。我歌月徘徊，我舞影零乱。醒时相交欢，醉后各分散。（另版本“相”为“同”）永结无情游，相期邈云汉。天若不爱酒，酒星不在天。地若不爱酒，地应无酒泉。天地既爱酒，爱酒不愧天。已闻清比圣，复道浊如贤。贤圣既已饮，何必求神仙。三杯通大道，一斗合自然。但得酒中趣，勿为醒者传。三月咸阳城，千花昼如锦。谁能春独愁，对此径须饮。穷通与修短，造化夙所禀。一樽齐死生，万事固难审。醉後失天地，兀然就孤枕。不知有吾身，此乐最为甚。穷愁千万端，美酒三百杯。愁多酒虽少，酒倾愁不来。所以知酒圣，酒酣心自开。辞粟卧首阳，屡空饥颜回。当代不乐饮，虚名安用哉。蟹螯即金液，糟丘是蓬莱。且须饮美酒，乘月醉高台。——唐代·李白《月下独酌四首》
11  城上斜阳画角哀，沈园非复旧池台，伤心桥下春波绿，曾是惊鸿照影来。梦断香消四十年，沈园柳老不吹绵。此身行作稽山土，犹吊遗踪一泫然。——宋代·陆游《沈园二首》
12  吴姬越艳楚王妃，争弄莲舟水湿衣。来时浦口花迎入，采罢江头月送归。荷叶罗裙一色裁，芙蓉向脸两边开。乱入池中看不见，闻歌始觉有人来。——唐代·王昌龄《采莲曲二首》
13  一片花飞减却春，风飘万点正愁人。且看欲尽花经眼，莫厌伤多酒入唇。江上小堂巢翡翠，苑边高冢卧麒麟。细推物理须行乐，何用浮荣绊此身。朝回日日典春衣，每日江头尽醉归。酒债寻常行处有，人生七十古来稀。穿花蛱蝶深深见，点水蜻蜓款款飞。传语风光共流转，暂时相赏莫相违。——唐代·杜甫《曲江二首》
14  自爱残妆晓镜中，环钗漫篸绿丝丛。须臾日射胭脂颊，一朵红苏旋欲融。山泉散漫绕阶流，万树桃花映小楼。闲读道书慵未起，水晶帘下看梳头。红罗著压逐时新，吉了花纱嫩麴尘。第一莫嫌材地弱，些些纰缦最宜人。曾经沧海难为水，除却巫山不是云。取次花丛懒回顾，半缘修道半缘君。寻常百种花齐发，偏摘梨花与白人。今日江头两三树，可怜和叶度残春。——唐代·元稹《离思五首》
15  长安回望绣成堆，山顶千门次第开。一骑红尘妃子笑，无人知是荔枝来。新丰绿树起黄埃，数骑渔阳探使回。霓裳一曲千峰上，舞破中原始下来。万国笙歌醉太平，倚天楼殿月分明。云中乱拍禄山舞，风过重峦下笑声。——唐代·杜牧《过华清宫绝句三首》
16  泽国江山入战图，生民何计乐樵苏。 凭君莫话封侯事，一将功成万骨枯。 传闻一战百神愁，两岸强兵过未休。 谁道沧江总无事，近来长共血争流。——唐代·曹松《己亥岁二首·僖宗广明元年》
17  梅子金黄杏子肥，麦花雪白菜花稀。日长篱落无人过，惟有蜻蜓蛱蝶飞。五月江吴麦秀寒，移秧披絮尚衣单。稻根科斗行如块，田水今年一尺宽。二麦俱秋斗百钱，田家唤作小丰年。饼炉饭甑无饥色，接到西风熟稻天。百沸缲汤雪涌波，缲车嘈囋雨鸣蓑。桑姑盆手交相贺，绵茧无多丝茧多。小妇连宵上绢机，大耆催税急於飞。今年幸甚蚕桑熟，留得黄丝织夏衣。下田戽水出江流，高垄翻江逆上沟；地势不齐人力尽，丁男长在踏车头。昼出耘田夜绩麻，村庄儿女各当家。童孙未解供耕织，也傍桑阴学种瓜。槐叶初匀日气凉，葱葱鼠耳翠成双。三公只得三株看，闲客清阴满北窗。黄尘行客汗如浆，少住侬家漱井香；借与门前磐石坐，柳阴亭午正风凉。千顷芙蕖放棹嬉，花深迷路晚忘归。家人暗识船行处，时有惊忙小鸭飞。采菱辛苦废犁鉏，血指流丹鬼质枯。无力买田聊种水，近来湖面亦收租。蜩螗千万沸斜阳，蛙黾无边聒夜长。不把痴聋相对治，梦魂争得到藜床？——宋代·范成大《夏日田园杂兴》
18  朝来新火起新烟，湖色春光净客船。绣羽衔花他自得，红颜骑竹我无缘。胡童结束还难有，楚女腰肢亦可怜。不见定王城旧处，长怀贾傅井依然。虚沾焦举为寒食，实藉严君卖卜钱。钟鼎山林各天性，浊醪粗饭任吾年。此身飘泊苦西东，右臂偏枯半耳聋。寂寂系舟双下泪，悠悠伏枕左书空。十年蹴踘将雏远，万里秋千习俗同。旅雁上云归紫塞，家人钻火用青枫。秦城楼阁烟花里，汉主山河锦绣中。春去春来洞庭阔，白苹愁杀白头翁。——唐代·杜甫《清明二首》
19  大将军出战，白日暗榆关。三面黄金甲，单于破胆还。——唐代·王昌龄《从军行二首·其一》
20  堂西长笋别开门，堑北行椒却背村。梅熟许同朱老吃，松高拟对阮生论。欲作鱼梁云复湍，因惊四月雨声寒。青溪先有蛟龙窟，竹石如山不敢安。两个黄鹂鸣翠柳，一行白鹭上青天。窗含西岭千秋雪，门泊东吴万里船。药条药甲润青青，色过棕亭入草亭。苗满空山惭取誉，根居隙地怯成形。——唐代·杜甫《绝句四首》
21  玉露凋伤枫树林，巫山巫峡气萧森。江间波浪兼天涌，塞上风云接地阴。丛菊两开他日泪，孤舟一系故园心。寒衣处处催刀尺，白帝城高急暮砧。夔府孤城落日斜，每依北斗望京华。听猿实下三声泪，奉使虚随八月槎。画省香炉违伏枕，山楼粉堞隐悲笳。请看石上藤萝月，已映洲前芦荻花。千家山郭静朝晖，日日江楼坐翠微。信宿渔人还泛泛，清秋燕子故飞飞。匡衡抗疏功名薄，刘向传经心事违。同学少年多不贱，五陵衣马自轻肥。闻道长安似弈棋，百年世事不胜悲。王侯第宅皆新主，文武衣冠异昔时。直北关山金鼓振，征西车马羽书驰。鱼龙寂寞秋江冷，故国平居有所思。蓬莱宫阙对南山，承露金茎霄汉间。西望瑶池降王母，东来紫气满函关。云移雉尾开宫扇，日绕龙鳞识圣颜。一卧沧江惊岁晚，几回青琐点朝班。瞿塘峡口曲江头，万里风烟接素秋。花萼夹城通御气，芙蓉小苑入边愁。珠帘绣柱围黄鹄，锦缆牙樯起白鸥。回首可怜歌舞地，秦中自古帝王州。昆明池水汉时功，武帝旌旗在眼中。织女机丝虚夜月，石鲸鳞甲动秋风。波漂菰米沉云黑，露冷莲房坠粉红。关塞极天惟鸟道，江湖满地一渔翁。昆吾御宿自逶迤，紫阁峰阴入渼陂。香稻啄馀鹦鹉粒，碧梧栖老凤凰枝。佳人拾翠春相问，仙侣同舟晚更移。彩笔昔曾干气象，白头吟望苦低垂。——唐代·杜甫《秋兴八首》
22  西登香炉峰，南见瀑布水。挂流三百丈，喷壑数十里。 欻如飞电来，隐若白虹起。初惊河汉落，半洒云天里。 仰观势转雄，壮哉造化功。海风吹不断，江月照还空。 空中乱潈射，左右洗青壁。飞珠散轻霞，流沫沸穹石。 而我乐名山，对之心益闲。无论漱琼液，还得洗尘颜。 且谐宿所好，永愿辞人间。 日照香炉生紫烟，遥看瀑布挂前川。 飞流直下三千尺，疑是银河落九天。——唐代·李白《望庐山瀑布水二首》
23  故园今夕是元宵，独向蛮村坐寂寥。赖有遗经堪作伴，喜无车马过相邀。春还草阁梅先动，月满虚庭雪未消。堂上花灯诸第集，重闱应念一身遥。去年今日卧燕台，铜鼓中宵隐地雷。月傍苑楼灯影暗，风传阁道马蹄回。炎荒万里频回首，羌笛三更谩自哀。尚忆先朝多乐事，孝皇曾为两宫开。——明代·王守仁《元夕二首》
24  五月天山雪，无花只有寒。笛中闻折柳，春色未曾看。晓战随金鼓，宵眠抱玉鞍。愿将腰下剑，直为斩楼兰。天兵下北荒，胡马欲南饮。横戈从百战，直为衔恩甚。握雪海上餐，拂沙陇头寝。何当破月氏，然后方高枕。骏马似风飙，鸣鞭出渭桥。弯弓辞汉月，插羽破天骄。阵解星芒尽，营空海雾消。功成画麟阁，独有霍嫖姚。白马黄金塞，云砂绕梦思。那堪愁苦节，远忆边城儿。萤飞秋窗满，月度霜闺迟。摧残梧桐叶，萧飒沙棠枝。无时独不见，流泪空自知。塞虏乘秋下，天兵出汉家。将军分虎竹，战士卧龙沙。边月随弓影，胡霜拂剑花。玉关殊未入，少妇莫长嗟。烽火动沙漠，连照甘泉云。汉皇按剑起，还召李将军。兵气天上合，鼓声陇底闻。横行负勇气，一战净妖氛。——唐代·李白《塞下曲六首》
25  翰林院北厅花下作惆怅阶前红牡丹，晚来唯有两枝残。明朝风起应吹尽，夜惜衰红把火看。新昌窦给事宅南亭花下作寂寞萎红低向雨，离披破艳散随风。晴明落地犹惆怅，何况飘零泥土中。——唐代·白居易《惜牡丹花二首》
26  边城暮雨雁飞低，芦笋初生渐欲齐。无数铃声遥过碛，应驮白练到安西。古镇城门白碛开，胡兵往往傍沙堆。巡边使客行应早，欲问平安无使来。风林关里水东流，白草黄榆六十秋。边将皆承主恩泽，无人解道取凉州。——唐代·张籍《凉州词三首》
27  寒气先侵玉女扉，清光旋透省郎闱。梅花大庾岭头发，柳絮章台街里飞。欲舞定随曹植马，有情应湿谢庄衣。龙山万里无多远，留待行人二月归。旋扑珠帘过粉墙，轻于柳絮重于霜。已随江令夸琼树，又入卢家妒玉堂。侵夜可能争桂魄，忍寒应欲试梅妆。关河冻合东西路，肠断斑骓送陆郎。——唐代·李商隐《对雪二首》
28  庾信文章老更成，凌云健笔意纵横。今人嗤点流传赋，不觉前贤畏后生。王杨卢骆当时体，轻薄为文哂未休。尔曹身与名俱灭，不废江河万古流。纵使卢王操翰墨，劣于汉魏近风骚。龙文虎脊皆君驭，历块过都见尔曹。才力应难夸数公，凡今谁是出群雄。或看翡翠兰苕上，未掣鲸鱼碧海中。不薄今人爱古人，清词丽句必为邻。窃攀屈宋宜方驾，恐与齐梁作后尘。未及前贤更勿疑，递相祖述复先谁。别裁伪体亲风雅，转益多师是汝师。——唐代·杜甫《戏为六绝句》
29  成纪星郎字义山，适归高壤抱长叹。词林枝叶三春尽，学海波澜一夜干。风雨已吹灯烛灭，姓名长在齿牙寒。只应物外攀琪树，便著霓裳上绛坛。虚负凌云万丈才，一生襟抱未曾开。鸟啼花落人何在，竹死桐枯凤不来。良马足因无主踠，旧交心为绝弦哀。九泉莫叹三光隔，又送文星入夜台。——唐代·崔珏《哭李商隐》
30  花枝草蔓眼中开，小白长红越女腮。可怜日暮嫣香落，嫁与春风不用媒。&其一&宫北田塍晓气酣，黄桑饮露窣宫帘。长腰健妇偷攀折，将喂吴王八茧蚕。&其二&竹里缲丝挑网车，青蝉独噪日光斜。桃胶迎夏香琥珀，自课越佣能种瓜。&其三&三十未有二十余，白日长饥小甲蔬。桥头长老相哀念，因遗戎韬一卷书。&其四&男儿何不带吴钩，收取关山五十州。请君暂上凌烟阁，若个书生万户侯？&其五&寻章摘句老雕虫，晓月当帘挂玉弓。不见年年辽海上，文章何处哭秋风？&其六&长卿牢落悲空舍，曼倩诙谐取自容。见买若耶溪水剑，明朝归去事猿公。&其七&春水初生乳燕飞，黄蜂小尾扑花归。窗含远色通书幌，鱼拥香钩近石矶。&其八&泉沙软卧鸳鸯暖，曲岸回篙舴艋迟。泻酒木栏椒叶盖，病容扶起种菱丝。&其九&边让今朝忆蔡邕，无心裁曲卧春风。舍南有竹堪书字，老去溪头作钓翁。&其十&长峦谷口倚嵇家，白昼千峰老翠华。自履藤鞋收石蜜，手牵苔絮长莼花。&其十一&松溪黑水新龙卵，桂洞生硝旧马牙。谁遣虞卿裁道帔，轻绡一匹染朝霞。&其十二&小树开朝径，长茸湿夜烟。柳花惊雪浦，麦雨涨溪田。古刹疏钟度，遥岚破月悬。沙头敲石火，烧竹照渔船。&其十三&——唐代·李贺《南园十三首》
31  家住孟津河，门对孟津口。常有江南船，寄书家中否。君自故乡来，应知故乡事。来日绮窗前，寒梅著花未。已见寒梅发，复闻啼鸟声。心心视春草，畏向阶前生。——唐代·王维《杂诗三首》
32  漫漫秋夜长，烈烈北风凉。展转不能寐，披衣起彷徨。彷徨忽已久，白露沾我裳。俯视清水波，仰看明月光。天汉回西流，三五正纵横。草虫鸣何悲，孤雁独南翔。郁郁多悲思，绵绵思故乡。愿飞安得翼，欲济河无梁。向风长叹息，断绝我中肠。西北有浮云，亭亭如车盖。惜我时不遇，适与飘风会。吹我东南行，行行至吴会。吴会非吾乡，安能久留滞。弃置勿复陈，客子常畏人。——魏晋·曹丕《杂诗二首》
33  向夕临大荒，朔风轸归虑。平沙万里馀，飞鸟宿何处。虏骑猎长原，翩翩傍河去。边声摇白草，海气生黄雾。百战苦风尘，十年履霜露。虽投定远笔，未坐将军树。早知行路难，悔不理章句。秋草马蹄轻，角弓持弦急。去为龙城战，正值胡兵袭。军气横大荒，战酣日将入。长风金鼓动，白露铁衣湿。四起愁边声，南庭时伫立。断蓬孤自转，寒雁飞相及。万里云沙涨，平原冰霰涩。惟闻汉使还，独向刀环泣。——唐代·王昌龄《从军行二首》
34  白帝城头春草生，白盐山下蜀江清。南人上来歌一曲，北人莫上动乡情。山桃红花满上头，蜀江春水拍山流。花红易衰似郎意，水流无限似侬愁。江上朱楼新雨晴，瀼西春水縠文生。桥东桥西好杨柳，人来人去唱歌行。日出三竿春雾消，江头蜀客驻兰桡。凭寄狂夫书一纸，信在成都万里桥。两岸山花似雪开，家家春酒满银杯。昭君坊中多女伴，永安宫外踏青来。城西门前滟滪堆，年年波浪不能摧。懊恼人心不如石，少时东去复西来。瞿塘嘈嘈十二滩，此中道路古来难。长恨人心不如水，等闲平地起波澜。巫峡苍苍烟雨时，清猿啼在最高枝。个里愁人肠自断，由来不是此声悲。山上层层桃李花，云间烟火是人家。银钏金钗来负水，长刀短笠去烧畲。——唐代·刘禹锡《竹枝词九首》
35  一语天然万古新，豪华落尽见真淳。南窗白日羲皇上，未害渊明是晋人。——金朝·元好问《论诗三十首·其四》
36  万艘龙舸绿丝间，载到扬州尽不还。应是天教开汴水，一千余里地无山。尽道隋亡为此河，至今千里赖通波。若无水殿龙舟事，共禹论功不较多。——唐代·皮日休《汴河怀古二首》
37  明妃初出汉宫时，泪湿春风鬓脚垂。低徊顾影无颜色，尚得君王不自持。归来却怪丹青手，入眼平生几曾有；意态由来画不成，当时枉杀毛延寿。一去心知更不归，可怜着尽汉宫衣；寄声欲问塞南事，只有年年鸿雁飞。家人万里传消息，好在毡城莫相忆；君不见咫尺长门闭阿娇，人生失意无南北。明妃初嫁与胡儿，毡车百两皆胡姬。含情欲语独无处，传与琵琶心自知。黄金杆拨春风手，弹看飞鸿劝胡酒。汉宫侍女暗垂泪，沙上行人却回首。汉恩自浅胡恩深，人生乐在相知心。可怜青冢已芜没，尚有哀弦留至今。——宋代·王安石《明妃曲二首》
38  戚戚去故里，悠悠赴交河。公家有程期，亡命婴祸罗。君已富土境，开边一何多。弃绝父母恩，吞声行负戈。出门日已远，不受徒旅欺。骨肉恩岂断，男儿死无时。走马脱辔头，手中挑青丝。捷下万仞冈，俯身试搴旗。磨刀呜咽水，水赤刃伤手。欲轻肠断声，心绪乱已久。丈夫誓许国，愤惋复何有！功名图麒麟，战骨当速朽。送徒既有长，远戍亦有身。生死向前去，不劳吏怒嗔。路逢相识人，附书与六亲。哀哉两决绝，不复同苦辛。迢迢万里余，领我赴三军。军中异苦乐，主将宁尽闻。隔河见胡骑，倏忽数百群。我始为奴仆，几时树功勋。挽弓当挽强，用箭当用长。射人先射马，擒贼先擒王。杀人亦有限，列国自有疆。苟能制侵陵，岂在多杀伤。驱马天雨雪，军行入高山。径危抱寒石，指落层冰间。已去汉月远，何时筑城还。浮云暮南征，可望不可攀。单于寇我垒，百里风尘昏。雄剑四五动，彼军为我奔。掳其名王归，系颈授辕门。潜身备行列，一胜何足论。从军十年余，能无分寸功。众人贵苟得，欲语羞雷同。中原有斗争，况在狄与戎。丈夫四方志，安可辞固穷。——唐代·杜甫《前出塞九首》
39  江送巴南水，山横塞北云。津亭秋月夜，谁见泣离群？乱烟笼碧砌，飞月向南端。寂寞离亭掩，江山此夜寒。——唐代·王勃《江亭夜月送别二首》
40  草色青青柳色黄，桃花历乱李花香。东风不为吹愁去，春日偏能惹恨长。红粉当垆弱柳垂，金花腊酒解酴醿。笙歌日暮能留客，醉杀长安轻薄儿。——唐代·贾至《春思二首》
41  荏苒冬春谢，寒暑忽流易。之子归穷泉，重壤永幽隔。私怀谁克从，淹留亦何益。僶俛恭朝命，回心反初役。望庐思其人，入室想所历。帏屏无髣髴，翰墨有馀迹。流芳未及歇，遗挂犹在壁。怅恍如或存，回惶忡惊惕。如彼翰林鸟，双栖一朝只。如彼游川鱼，比目中路析。春风缘隙来，晨霤承檐滴。寝息何时忘，沈忧日盈积。庶几有时衰，庄缶犹可击。皎皎窗中月，照我室南端。清商应秋至，溽暑随节阑。凛凛凉风升，始觉夏衾单。岂曰无重纩，谁与同岁寒。岁寒无与同，朗月何胧胧。展转盻枕席，长簟竟床空。床空委清尘，室虚来悲风。独无李氏灵，髣髴覩尔容。抚衿长叹息，不觉涕沾胸。沾胸安能已，悲怀从中起。寝兴目存形，遗音犹在耳。上惭东门吴，下愧蒙庄子。赋诗欲言志，此志难具纪。命也可奈何，长戚自令鄙。曜灵运天机，四节代迁逝。凄凄朝露凝，烈烈夕风厉。奈何悼淑俪，仪容永潜翳。念此如昨日，谁知已卒岁。改服从朝政，哀心寄私制。茵帱张故房，朔望临尔祭。尔祭讵几时，朔望忽复尽。衾裳一毁撤，千载不复引。亹亹朞月周，戚戚弥相愍。悲怀感物来，泣涕应情陨。驾言陟东阜，望坟思纡轸。徘徊墟墓间，欲去复不忍。徘徊不忍去，徙倚步踟蹰。落叶委埏侧，枯荄带坟隅。孤魂独茕茕，安知灵与无。投心遵朝命，挥涕强就车。谁谓帝宫远，路极悲有余。——魏晋·潘安《悼亡诗三首》
42  糁径杨花铺白毡，点溪荷叶叠青钱。笋根雉子无人见，沙上凫雏傍母眠。——唐代·杜甫《绝句漫兴九首·其七》
43  郎作十里行，侬作九里送。拔侬头上钗，与郎资路用。有信数寄书，无信心相忆。莫作瓶落井，一去无消息。大艑珂峨头，何处发扬州。借问艑上郎，见侬所欢不？初发扬州时，船出平津泊。五两如竹林，何处相寻博。——南北朝·释宝月《估客乐四首》
44  回塘雨脚如缫丝，野禽不起沈鱼飞。耕蓑钓笠取未暇，秋田有望从淋漓。坐看黑云衔猛雨，喷洒前山此独晴。忽惊云雨在头上，却是山前晚照明。——唐代·崔道融《溪上遇雨二首》
45  岱宗夫如何？齐鲁青未了。造化钟神秀，阴阳割昏晓。荡胸生曾云，决眦入归鸟。会当凌绝顶，一览众山小。西岳崚嶒竦处尊，诸峰罗立似儿孙。安得仙人九节杖，拄到玉女洗头盆。车箱入谷无归路，箭栝通天有一门。稍待秋风凉冷后，高寻白帝问真源。南岳配朱鸟，秩礼自百王。歘吸领地灵，鸿洞半炎方。邦家用祀典，在德非馨香。巡守何寂寥，有虞今则亡。洎吾隘世网，行迈越潇湘。渴日绝壁出，漾舟清光旁。祝融五峯尊，峯峯次低昴。紫盖独不朝，争长嶫相望。恭闻魏夫人，羣仙夹翱翔。有时五峯气，散风如飞霜。牵迫限修途，未暇杖崇冈。归来觊命驾，沐浴休玉堂。三叹问府主，曷以赞我皇。牲璧忍衰俗，神其思降祥。——唐代·杜甫《望岳三首》
46  有生必有死，早终非命促。昨暮同为人，今旦在鬼录。魂气散何之，枯形寄空木。娇儿索父啼，良友抚我哭。得失不复知，是非安能觉！千秋万岁后，谁知荣与辱？但恨在世时，饮酒不得足。在昔无酒饮，今但湛空觞。春醪生浮蚁，何时更能尝！肴案盈我前，亲旧哭我旁。欲语口无音，欲视眼无光。昔在高堂寝，今宿荒草乡；一朝出门去，归来良未央。荒草何茫茫，白杨亦萧萧。严霜九月中，送我出远郊。四面无人居，高坟正嶣峣。马为仰天鸣，风为自萧条。幽室一已闭，千年不复朝。千年不复朝，贤达无奈何。向来相送人，各自还其家。亲戚或余悲，他人亦已歌。死去何所道，托体同山阿。——魏晋·陶渊明《拟挽歌辞三首》
47  蝉鸣空桑林，八月萧关道。出塞入塞寒，处处黄芦草。从来幽并客，皆共沙尘老。不学游侠儿，矜夸紫骝好。饮马渡秋水，水寒风似刀。平沙日未没，黯黯见临洮。昔日长城战，咸言意气高。黄尘足今古，白骨乱蓬蒿。奉诏甘泉宫，总征天下兵。朝廷备礼出，郡国豫郊迎。纷纷几万人，去者无全生。臣愿节宫厩，分以赐边城。边头何惨惨，已葬霍将军。部曲皆相吊，燕南代北闻。功勋多被黜，兵马亦寻分。更遣黄龙戍，唯当哭塞云。——唐代·王昌龄《塞下曲四首》
48  永王正月东出师，天子遥分龙虎旗。楼船一举风波静，江汉翻为燕鹜池。三川北虏乱如麻，四海南奔似永嘉。但用东山谢安石，为君谈笑净胡沙。雷鼓嘈嘈喧武昌，云旗猎猎过寻阳。秋毫不犯三吴悦，春日遥看五色光。龙盘虎踞帝王州，帝子金陵访故丘。春风试暖昭阳殿，明月还过鳷鹊楼。二帝巡游俱未回，五陵松柏使人哀。诸侯不救河南地，更喜贤王远道来。丹阳北固是吴关，画出楼台云水间。千岩烽火连沧海，两岸旌旗绕碧山。王出三江按五湖，楼船跨海次扬都。战舰森森罗虎士，征帆一一引龙驹。长风挂席势难回，海动山倾古月摧。君看帝子浮江日，何似龙骧出峡来。祖龙浮海不成桥，汉武寻阳空射蛟。我王楼舰轻秦汉，却似文皇欲渡辽。帝宠贤王入楚关，扫清江汉始应还。初从云梦开朱邸，更取金陵作小山。试借君王玉马鞭，指挥戎虏坐琼筵。南风一扫胡尘静，西入长安到日边。——唐代·李白《永王东巡歌十一首》
49  男儿生世间，及壮当封侯。战伐有功业，焉能守旧丘？召募赴蓟门，军动不可留。千金买马鞍，百金装刀头。闾里送我行，亲戚拥道周。斑白居上列，酒酣进庶羞。少年别有赠，含笑看吴钩。朝进东门营，暮上河阳桥。落日照大旗，马鸣风萧萧。平沙列万幕，部伍各见招。中天悬明月，令严夜寂寥。悲笳数声动，壮士惨不骄。借问大将谁？恐是霍嫖姚。古人重守边，今人重高勋。岂知英雄主，出师亘长云。六合已一家，四夷且孤军。遂使貔虎士，奋身勇所闻。拔剑击大荒，日收胡马群；誓开玄冥北，持以奉吾君！献凯日继踵，两蕃静无虞。渔阳豪侠地，击鼓吹笙竽。云帆转辽海，粳稻来东吴。越罗与楚练，照耀舆台躯。主将位益崇，气骄凌上都：边人不敢议，议者死路衢。我本良家子，出师亦多门。将骄益愁思，身贵不足论。跃马二十年，恐辜明主恩。坐见幽州骑，长驱河洛昏。中夜间道归，故里但空村。恶名幸脱免，穷老无儿孙。——唐代·杜甫《后出塞五首》
50  军门频纳受降书，一剑横行万里馀。 汉祖谩夸娄敬策，却将公主嫁单于。 汉家旌帜满阴山，不遣胡儿匹马还。 愿得此身长报国，何须生入玉门关。——唐代·戴叔伦《塞上曲二首》
51  其一大雅久不作。吾衰竟谁陈？王风委蔓草。战国多荆榛。龙虎相啖食。兵戈逮狂秦。正声何微茫。哀怨起骚人。扬马激颓波。开流荡无垠。废兴虽万变。宪章亦已沦。自从建安来。绮丽不足珍。圣代复元古。垂衣贵清真。群才属休明。乘运共跃鳞。文质相炳焕。众星罗秋旻。我志在删述。垂辉映千春。希圣如有立。绝笔于获麟。其二蟾蜍薄太清。蚀此瑶台月。圆光亏中天。金魄遂沦没。螮蝀入紫微。大明夷朝晖。浮云隔两曜。万象昏阴霏。萧萧长门宫。昔是今已非。桂蠹花不实。天霜下严威。沈叹终永夕。感我涕沾衣。其三秦王扫六合。虎视何雄哉。挥剑决浮云。诸侯尽西来。明断自天启。大略驾群才。收兵铸金人。函谷正东开。铭功会稽岭。骋望琅琊台。刑徒七十万。起土骊山隈。尚采不死药。茫然使心哀。连弩射海鱼。长鲸正崔嵬。额鼻象五岳。扬波喷云雷。鬈鬣蔽青天。何由睹蓬莱。徐巿载秦女。楼船几时回。但见三泉下。金棺葬寒灰。其四凤飞九千仞。五章备彩珍。衔书且虚归。空入周与秦。横绝历四海。所居未得邻。吾营紫河车。千载落风尘。药物秘海岳。采铅青溪滨。时登大楼山。举首望仙真。羽驾灭去影。飚车绝回轮。尚恐丹液迟。志愿不及申。徒霜镜中发。羞彼鹤上人。桃李何处开。此花非我春。唯应清都境。长与韩众亲。其五太白何苍苍。星辰上森列。去天三百里。邈尔与世绝。中有绿发翁。披云卧松雪。不笑亦不语。冥栖在岩穴。我来逢真人。长跪问宝诀。粲然启玉齿。授以炼药说。铭骨传其语。竦身已电灭。仰望不可及。苍然五情热。吾将营丹砂。永与世人别。其六代马不思越。越禽不恋燕。情性有所习。土风固其然。昔别雁门关。今戍龙庭前。惊沙乱海日。飞雪迷胡天。虮虱生虎虮。心魂逐旌旃。苦战功不赏。忠诚难可宣。谁怜李飞将。白首没三边。其七五鹤西北来。飞飞凌太清。仙人绿云上。自道安期名。两两白玉童。双吹紫鸾笙。去影忽不见。回风送天声。我欲一问之。飘然若流星。愿餐金光草。寿与天齐倾。（此诗另有一作）客有鹤上仙。飞飞凌太清。扬言碧云里。自道安期名。两两白玉童。双吹紫鸾笙。飘然下倒影。倏忽无留形。遗我金光草。服之四体轻。将随赤松去。对博坐蓬瀛。其八咸阳二三月。宫柳黄金枝。绿帻谁家子。卖珠轻薄儿。日暮醉酒归。白马骄且驰。意气人所仰。冶游方及时。子云不晓事。晚献长杨辞。赋达身已老。草玄鬓若丝。投阁良可叹。但为此辈嗤。其九庄周梦胡蝶。胡蝶为庄周。一体更变易。万事良悠悠。乃知蓬莱水。复作清浅流。青门种瓜人。旧日东陵侯。富贵故如此。营营何所求。其十齐有倜傥生。鲁连特高妙。明月出海底。一朝开光曜。却秦振英声。后世仰末照。意轻千金赠。顾向平原笑。吾亦澹荡人。拂衣可同调。其十一黄河走东溟。白日落西海。逝川与流光。飘忽不相待。春容舍我去。秋发已衰改。人生非寒松。年貌岂长在。吾当乘云螭。吸景驻光彩。其十二松柏本孤直。难为桃李颜。昭昭严子陵。垂钓沧波间。身将客星隐。心与浮云闲。长揖万乘君。还归富春山。清风洒六合。邈然不可攀。使我长叹息。冥栖岩石间。其十三君平既弃世。世亦弃君平。观变穷太易。探元化群生。寂寞缀道论。空帘闭幽情。驺虞不虚来。鸑鷟有时鸣。安知天汉上。白日悬高名。海客去已久。谁人测沈冥。其十四胡关饶风沙。萧索竟终古。木落秋草黄。登高望戎虏。荒城空大漠。边邑无遗堵。白骨横千霜。嵯峨蔽榛莽。借问谁凌虐。天骄毒威武。赫怒我圣皇。劳师事鼙鼓。阳和变杀气。发卒骚中土。三十六万人。哀哀泪如雨。且悲就行役。安得营农圃。不见征戍儿。岂知关山苦。（一本此下有四句）争锋徒死节。秉钺皆庸竖。战士死蒿莱。将军获圭组。李牧今不在。边人饲豺虎。其十五燕昭延郭隗。遂筑黄金台。剧辛方赵至。邹衍复齐来。奈何青云士。弃我如尘埃。珠玉买歌笑。糟糠养贤才。方知黄鹤举。千里独徘徊。其十六宝剑双蛟龙。雪花照芙蓉。精光射天地。雷腾不可冲。一去别金匣。飞沉失相从。风胡灭已久。所以潜其锋。吴水深万丈。楚山邈千重。雌雄终不隔。神物会当逢。其十七金华牧羊儿。乃是紫烟客。我愿从之游。未去发已白。不知繁华子。扰扰何所迫。昆山采琼蕊。可以炼精魄。其十八天津三月时。千门桃与李。朝为断肠花。暮逐东流水。前水复后水。古今相续流。新人非旧人。年年桥上游。鸡鸣海色动。谒帝罗公侯。月落西上阳。余辉半城楼。衣冠照云日。朝下散皇州。鞍马如飞龙。黄金络马头。行人皆辟易。志气横嵩丘。入门上高堂。列鼎错珍羞。香风引赵舞。清管随齐讴。七十紫鸳鸯。双双戏庭幽。行乐争昼夜。自言度千秋。功成身不退。自古多愆尤。黄犬空叹息。绿珠成衅雠。何如鸱夷子。散发棹扁舟。其十九西岳莲花山。迢迢见明星。素手把芙蓉。虚步蹑太清。霓裳曳广带。飘拂升天行。邀我登云台。高揖卫叔卿。恍恍与之去。驾鸿凌紫冥。俯视洛阳川。茫茫走胡兵。流血涂野草。豺狼尽冠缨。其二十昔我游齐都。登华不注峰。兹山何峻秀。绿翠如芙蓉。萧飒古仙人。了知是赤松。借予一白鹿。自挟两青龙。含笑凌倒景。欣然愿相从。（一本此十句作一首）泣与亲友别。欲语再三咽。勖君青松心。努力保霜雪。世路多险艰。白日欺红颜。分手各千里。去去何时还。（一本此八句作一首）在世复几时。倏如飘风度。空闻紫金经。白首愁相误。抚己忽自笑。沉吟为谁故。名利徒煎熬。安得闲余步。终留赤玉舄。东上蓬莱路。秦帝如我求。苍苍但烟雾。（一本此十二句作一首）其二十一郢客吟白雪。遗响飞青天。徒劳歌此曲。举世谁为传。试为巴人唱。和者乃数千。吞声何足道。叹息空凄然。其二十二秦水别陇首。幽咽多悲声。胡马顾朔雪。躞蹀长嘶鸣。感物动我心。缅然含归情。昔视秋蛾飞。今见春蚕生。袅袅桑柘叶。萋萋柳垂荣。急节谢流水。羁心摇悬旌。挥涕且复去。恻怆何时平。其二十三秋露白如玉。团团下庭绿。我行忽见之。寒早悲岁促。人生鸟过目。胡乃自结束。景公一何愚。牛山泪相续。物苦不知足。得陇又望蜀。人心若波澜。世路有屈曲。三万六千日。夜夜当秉烛。其二十四大车扬飞尘。亭午暗阡陌。中贵多黄金。连云开甲宅。路逢斗鸡者。冠盖何辉赫。鼻息干虹霓。行人皆怵惕。世无洗耳翁。谁知尧与跖。其二十五世道日交丧。浇风散淳源。不采芳桂枝。反栖恶木根。所以桃李树。吐花竟不言。大运有兴没。群动争飞奔。归来广成子。去入无穷门。其二十六碧荷生幽泉。朝日艳且鲜。秋花冒绿水。密叶罗青烟。秀色空绝世。馨香竟谁传。坐看飞霜满。凋此红芳年。结根未得所。愿托华池边。其二十七燕赵有秀色。绮楼青云端。眉目艳皎月。一笑倾城欢。常恐碧草晚。坐泣秋风寒。纤手怨玉琴。清晨起长叹。焉得偶君子。共乘双飞鸾。其二十八容颜若飞电。时景如飘风。草绿霜已白。日西月复东。华鬓不耐秋。飒然成衰蓬。古来贤圣人。一一谁成功。君子变猿鹤。小人为沙虫。不及广成子。乘云驾轻鸿。其二十九三季分战国。七雄成乱麻。王风何怨怒。世道终纷拏。至人洞玄象。高举凌紫霞。仲尼欲浮海。吾祖之流沙。圣贤共沦没。临歧胡咄嗟。其三十玄风变太古。道丧无时还。扰扰季叶人。鸡鸣趋四关。但识金马门。谁知蓬莱山。白首死罗绮。笑歌无时闲。绿酒哂丹液。青娥凋素颜。（上二句一作）萋萋千金骨。风尘凋素颜。大儒挥金椎。琢之诗礼间。苍苍三株树。冥目焉能攀。其三十一郑容西入关。行行未能已。白马华山君。相逢平原里。璧遗镐池君。明年祖龙死。秦人相谓曰。吾属可去矣。一往桃花源。千春隔流水。其三十二蓐收肃金气。西陆弦海月。秋蝉号阶轩。感物忧不歇。良辰竟何许。大运有沦忽。天寒悲风生。夜久众星没。恻恻不忍言。哀歌逮明发。其三十三北溟有巨鱼。身长数千里。仰喷三山雪。横吞百川水。凭陵随海运。赫因风起。吾观摩天飞。九万方未已。其三十四羽檄如流星。虎符合专城。喧呼救边急。群鸟皆夜鸣。白日曜紫微。三公运权衡。天地皆得一。澹然四海清。借问此何为。答言楚征兵。渡泸及五月。将赴云南征。怯卒非战士。炎方难远行。长号别严亲。日月惨光晶。泣尽继以血。心摧两无声。困兽当猛虎。穷鱼饵奔鲸。千去不一回。投躯岂全生。如何舞干戚。一使有苗平。其三十五丑女来效颦。还家惊四邻。寿陵失本步。笑杀邯郸人。一曲斐然子。雕虫丧天真。棘刺造沐猴。三年费精神。功成无所用。楚楚且华身。大雅思文王。颂声久崩沦。安得郢中质。一挥成斧斤。其三十六抱玉入楚国。见疑古所闻。良宝终见弃。徒劳三献君。直木忌先伐。芳兰哀自焚。盈满天所损。沉冥道为群。东海泛碧水。西关乘紫云。鲁连及柱史。可以蹑清芬。（此诗一作）竭来荆山客。谁为珉玉分。良宝绝见弃。虚持三献君。直木忌先伐。芬兰哀自焚。盈满天所损。沉冥道所群。东海有碧水。西山多白云。鲁连及夷齐。可以蹑清芬。其三十七燕臣昔恸哭。五月飞秋霜。庶女号苍天。震风击齐堂。精诚有所感。造化为悲伤。（一本无此下二句）而我竟何辜。远身金殿旁。浮云蔽紫闼。白日难回光。群沙秽明珠。众草凌孤芳。古来共叹息。流泪空沾裳。其三十八孤兰生幽园。众草共芜没。虽照阳春晖。复悲高秋月。飞霜早淅沥。绿艳恐休歇。若无清风吹。香气为谁发。其三十九登高望四海。天地何漫漫。霜被群物秋。风飘大荒寒。荣华东流水。万事皆波澜。白日掩徂辉。浮云无定端。梧桐巢燕雀。枳棘栖鸳鸾。且复归去来。剑歌行路难。（此诗一作）登高望四海。天地何漫漫。霜被群物秋。风飘大荒寒。杀气落乔木。浮云蔽层峦。孤凤鸣天倪。遗声何辛酸。游人悲旧国。抚心亦盘桓。倚剑歌所思。曲终涕泗澜。其四十凤饥不啄粟。所食唯琅玕。焉能与群鸡。刺蹙争一餐。朝鸣昆丘树。夕饮砥柱湍。归飞海路远。独宿天霜寒。幸遇王子晋。结交青云端。怀恩未得报。感别空长叹。其四十一朝弄紫泥海。夕披丹霞裳。挥手折若木。拂此西日光。云卧游八极。玉颜已千霜。飘飘入无倪。稽首祈上皇。呼我游太素。玉杯赐琼浆。一餐历万岁。何用还故乡。永随长风去。天外恣飘扬。（一本无此上二句）其四十二摇裔双白鸥。鸣飞沧江流。宜与海人狎。岂伊云鹤俦。寄形宿沙月。沿芳戏春洲。吾亦洗心者。忘机从尔游。其四十三周穆八荒意。汉皇万乘尊。淫乐心不极。雄豪安足论。西海宴王母。北宫邀上元。瑶水闻遗歌。玉杯竟空言。灵迹成蔓草。徒悲千载魂。其四十四绿萝纷葳蕤。缭绕松柏枝。草木有所托。岁寒尚不移。奈何夭桃色。坐叹葑菲诗。玉颜艳红彩。云发非素丝。君子恩已毕。贱妾将何为。其四十五八荒驰惊飚。万物尽凋落。浮云蔽颓阳。洪波振大壑。龙凤脱罔罟。飘摇将安托。去去乘白驹。空山咏场藿。其四十六一百四十年。国容何赫然。隐隐五凤楼。峨峨横三川。王侯象星月。宾客如云烟。（以上六句一作）帝京信佳丽。国容何赫然。剑戟拥九关。歌钟沸三川。蓬莱象天构。珠翠夸云仙。斗鸡金宫里。蹴鞠瑶台边。举动摇白日。指挥回青天。当涂何翕忽。失路长弃捐。独有扬执戟。闭关草太玄。其四十七桃花开东园。含笑夸白日。偶蒙东风荣。生此艳阳质。岂无佳人色。但恐花不实。宛转龙火飞。零落早相失。讵知南山松。独立自萧瑟。（此诗一作）芙蓉娇绿波。桃李夸白日。偶蒙春风荣。生此艳阳质。岂无佳人色。但恐花不实。宛转龙火飞。零落互相失。讵知凌寒松。千载长守一。其四十八秦皇按宝剑。赫怒震威神。逐日巡海右。驱石驾沧津。征卒空九寓。作桥伤万人。但求蓬岛药。岂思农扈春。力尽功不赡。千载为悲辛。其四十九美人出南国。灼灼芙蓉姿。皓齿终不发。芳心空自持。由来紫宫女。共妒青蛾眉。归去潇湘沚。沉吟何足悲。其五十宋国梧台东。野人得燕石。（以上二句一作）宋人枉千金。去国买燕石。夸作天下珍。却哂赵王璧。赵璧无缁磷。燕石非贞真。流俗多错误。岂知玉与珉。其五十一殷后乱天纪。楚怀亦已昏。夷羊满中野。盈高门。比干谏而死。屈平窜湘源。虎口何婉娈。女媭空婵媛。彭咸久沦没。此意与谁论。其五十二青春流惊湍。朱明骤回薄。不忍看秋蓬。飘扬竟何托。光风灭兰蕙。白露洒葵藿。美人不我期。草木日零落。其五十三战国何纷纷。兵戈乱浮云。赵倚两虎斗。晋为六卿分。奸臣欲窃位。树党自相群。果然田成子。一旦杀齐君。其五十四倚剑登高台。悠悠送春目。苍榛蔽层丘。琼草隐深谷。凤鸟鸣西海。欲集无珍木。鸒斯得所居。蒿下盈万族。晋风日已颓。穷途方恸哭。（以上六句一作）翩翩众鸟飞。翱翔在珍木。群花亦便娟。荣耀非一族。归来怆途穷。日暮还恸哭。其五十五齐瑟弹东吟。秦弦弄西音。慷慨动颜魄。使人成荒淫。彼美佞邪子。婉娈来相寻。一笑双白璧。再歌千黄金。珍色不贵道。讵惜飞光沈。安识紫霞客。瑶台鸣素琴。其五十六越客采明珠。提携出南隅。清辉照海月。美价倾皇都。献君君按剑。怀宝空长吁。鱼目复相哂。寸心增烦纡。其五十七羽族禀万化。小大各有依。周周亦何辜。六翮掩不挥。愿衔众禽翼。一向黄河飞。飞者莫我顾。叹息将安归。其五十八我到巫山渚。寻古登阳台。天空彩云灭。地远清风来。神女去已久。襄王安在哉。荒淫竟沦替。樵牧徒悲哀。其五十九恻恻泣路歧。哀哀悲素丝。路歧有南北。素丝易变移。万事固如此。人生无定期。田窦相倾夺。宾客互盈亏。世途多翻覆。交道方险。斗酒强然诺。寸心终自疑。张陈竟火灭。萧朱亦星离。众鸟集荣柯。穷鱼守枯池。嗟嗟失权客。勤问何所规。——唐代·李白《古风五十九首》
52  春夜伤心坐画屏，不如放眼入青冥。一山突起丘陵妒，万籁无言帝座灵。塞上似腾奇女气，江东久殒少微星。从来不蓄湘累问，唤出嫦娥诗与听。沉沉心事北南东，一睨人材海内空。壮岁始参周史席，髫年惜堕晋贤风。功高拜将成仙外，才尽回肠荡气中。万一禅关砉然破，美人如玉剑如虹。——清代·龚自珍《夜坐二首》
53  忆昔先皇巡朔方，千乘万骑入咸阳。阴山骄子汗血马，长驱东胡胡走藏。邺城反覆不足怪，关中小儿坏纪纲。张后不乐上为忙，至令今上犹拨乱，劳心焦思补四方。我昔近侍叨奉引，出兵整肃不可当。为留猛士守未央，致使岐雍防西羌。犬戎直来坐御床，百官跣足随天王。愿见北地傅介子，老儒不用尚书郎。忆昔开元全盛日，小邑犹藏万家室。稻米流脂粟米白，公私仓廪俱丰实。九州道路无豺虎，远行不劳吉日出。齐纨鲁缟车班班，男耕女桑不相失。宫中圣人奏云门，天下朋友皆胶漆。百馀年间未灾变，叔孙礼乐萧何律。岂闻一绢直万钱，有田种谷今流血。洛阳宫殿烧焚尽，宗庙新除狐兔穴。伤心不忍问耆旧，复恐初从乱离说。小臣鲁钝无所能，朝廷记识蒙禄秩。周宣中兴望我皇，洒泪江汉身衰疾。——唐代·杜甫《忆昔二首》
54  小小生金屋，盈盈在紫微。山花插宝髻，石竹绣罗衣。每出深宫里，常随步辇归。只愁歌舞散，化作彩云飞。柳色黄金嫩，梨花白雪香。玉楼巢翡翠，金殿锁鸳鸯。选妓随雕辇，征歌出洞房。宫中谁第一，飞燕在昭阳。卢橘为秦树，蒲桃出汉宫。烟花宜落日，丝管醉春风。笛奏龙吟水，箫鸣凤下空。君王多乐事，还与万方同。玉树春归日，金宫乐事多。后庭朝未入，轻辇夜相过。笑出花间语，娇来竹下歌。莫教明月去，留著醉嫦娥。绣户香风暖，纱窗曙色新。宫花争笑日，池草暗生春。绿树闻歌鸟，青楼见舞人。昭阳桃李月，罗绮自相亲。今日明光里，还须结伴游。春风开紫殿，天乐下朱楼。艳舞全知巧，娇歌半欲羞。更怜花月夜，宫女笑藏钩。寒雪梅中尽，春风柳上归。宫莺娇欲醉，檐燕语还飞。迟日明歌席，新花艳舞衣。晚来移彩仗，行乐泥光辉。水绿南薰殿，花红北阙楼。莺歌闻太液，凤吹绕瀛洲。素女鸣珠佩，天人弄彩球。今朝风日好，宜入未央游。——唐代·李白《宫中行乐词八首》
55  碧荷生幽泉，朝日艳且鲜。秋花冒绿水，密叶罗青烟。秀色空绝世，馨香为谁传。坐看飞霜满，凋此红芳年。结根未得所，愿托华池边。——唐代·李白《古风·其五十九》
56  琼姿只合在瑶台，谁向江南处处栽？雪满山中高士卧，月明林下美人来。寒依疏影萧萧竹，春掩残香漠漠苔。自去何郎无好咏，东风愁寂几回开。缟袂相逢半是仙，平生水竹有深缘。将疏尚密微经雨，似暗还明远在烟。薄瞑山家松树下，嫩寒江店杏花前。秦人若解当时种，不引渔郎入洞天。翠羽惊飞别树头，冷香狼籍倩谁收。骑驴客醉风吹帽，放鹤人归雪满舟。淡月微云皆似梦，空山流水独成愁。几看孤影低徊处，只道花神夜出游。淡淡霜华湿粉痕，谁施绡帐护春温。诗随十里寻春路，愁在三更挂月村。飞去只忧云作伴，销来肯信玉为魂。一尊欲访罗浮客，落叶空山正掩门。云雾为屏雪作宫，尘埃无路可能通。春风未动枝先觉，夜月初来树欲空。翠袖佳人依竹下，白衣宰相在山中。寂寥此地君休怨，回首名园尽棘丛。梦断扬州阁掩尘，幽期犹自属诗人。立残孤影长过夜，看到余芳不是春。云暖空山裁玉遍，月寒深浦泣珠频。掀篷图里当时见，错爱横斜却未真。独开无那只依依，肯为愁多减玉辉？廉外钟来月初上，灯前角断忽霜飞。行人水驿春全早，啼鸟山塘晚半稀。愧我素衣今已化，相逢远自洛阳归。最爱寒多最得阳，仙游长在白云乡。春愁寂寞天应老，夜色朦胧月亦香。楚客不吟江路寂，吴王已醉苑台荒。枝头谁见花惊处？袅袅微风簌簌霜。断魂只有月明知，无限春愁在一枝。不共人言唯独笑，忽疑君到正相思。歌残别院烧灯夜，妆罢深宫览镜时。旧梦已随流水远，山窗聊复伴题诗。——明代·高启《咏梅九首》
57  兰生不当户，别是闲庭草。夙被霜露欺，红荣已先老。谬接瑶华枝，结根君王池。顾无馨香美，叨沐清风吹。馀芳若可佩，卒岁长相随。袖中赵匕首，买自徐夫人。玉匣闭霜雪，经燕复历秦。其事竟不捷，沦落归沙尘。持此愿投赠，与君同急难。荆卿一去后，壮士多摧残。长号易水上，为我扬波澜。凿井当及泉，张帆当济川。廉夫唯重义，骏马不劳鞭。人生贵相知，何必金与钱？慢世薄功业，非无胸中画。谑浪万古贤，以为儿童剧。立产如广费，匡君怀长策。但苦山北寒，谁知道南宅？岁酒上逐风，霜鬓两边白。蜀主思孔明，晋家望安石。时人列五鼎，谈笑期一掷。虎伏被胡尘，渔歌游海滨。弊裘耻妻嫂，长剑托交亲。夫子秉家义，群公难与邻。莫持西江水，空许东溟臣。他日青云去，黄金报主人。——唐代·李白《赠友人三首》
58  楼上黄昏欲望休，玉梯横绝月中钩。芭蕉不展丁香结，同向春风各自愁。东南日出照高楼，楼上离人唱石州。总把春山扫眉黛，不知供得几多愁？——唐代·李商隐《代赠二首》
59  女子弄文诚可罪，那堪咏月更吟风。磨穿铁砚非吾事，绣折金针却有功。闷无消遣只看诗，不见诗中话别离。添得情怀转萧索，始知伶俐不如痴。——宋代·朱淑真《自责二首》
60  只眼须凭自主张，纷纷艺苑漫雌黄。矮人看戏何曾见，都是随人说短长。——清代·赵翼《论诗五首·其三》
61  金井梧桐秋叶黄，珠帘不卷夜来霜。熏笼玉枕无颜色，卧听南宫清漏长。高殿秋砧响夜阑，霜深犹忆御衣寒。银灯青琐裁缝歇，还向金城明主看。奉帚平明金殿开，且将团扇共徘徊。玉颜不及寒鸦色，犹带昭阳日影来。真成薄命久寻思，梦见君王觉后疑。火照西宫知夜饮，分明复道奉恩时。长信宫中秋月明，昭阳殿下捣衣声。白露堂中细草迹，红罗帐里不胜情。——唐代·王昌龄《长信秋词五首》
62  扬清歌，发皓齿，北方佳人东邻子。且吟白纻停绿水，长袖拂面为君起。寒云夜卷霜海空，胡风吹天飘塞鸿。玉颜满堂乐未终，馆娃日落歌吹濛。月寒江清夜沉沉，美人一笑千黄金。垂罗舞縠扬哀音，郢中白雪且莫吟，子夜吴歌动君心。动君心，冀君赏。愿作天池双鸳鸯，一朝飞去青云上。吴刀剪彩缝舞衣，明妆丽服夺春晖。扬眉转袖若雪飞，倾城独立世所稀。激楚结风醉忘归，高堂月落烛已微，玉钗挂缨君莫违。——唐代·李白《白纻辞三首》
63  雨中百草秋烂死，阶下决明颜色鲜。著叶满枝翠羽盖，开花无数黄金钱。凉风萧萧吹汝急，恐汝后时难独立。堂上书生空白头，临风三嗅馨香泣。阑风长雨秋纷纷，四海八荒同一云。去马来牛不复辨，浊泾清渭何当分？禾头生耳黍穗黑，农夫田妇无消息。城中斗米换衾禂，相许宁论两相值？长安布衣谁比数？反锁衡门守环堵。老夫不出长蓬蒿，稚子无忧走风雨。雨声飕飕催早寒，胡雁翅湿高飞难。秋来未曾见白日，泥污后土何时干？——唐代·杜甫《秋雨叹三首》
64  峥嵘赤云西，日脚下平地。柴门鸟雀噪，归客千里至。妻孥怪我在，惊定还拭泪。世乱遭飘荡，生还偶然遂！邻人满墙头，感叹亦歔欷。夜阑更秉烛，相对如梦寐。晚岁迫偷生，还家少欢趣。娇儿不离膝：畏我复却去。忆昔好追凉，故绕池边树。萧萧北风劲，抚事煎百虑。赖知禾黍收，已觉糟床注。如今足斟酌，且用慰迟暮。群鸡正乱叫，客至鸡斗争。驱鸡上树木，始闻叩柴荆。父老四五人，问我久远行。手中各有携，倾榼浊复清。莫辞酒味薄，黍地无人耕。兵戈既未息，儿童尽东征。请为父老歌，艰难愧深情。歌罢仰天叹，四座泪纵横。——唐代·杜甫《羌村》
65  楼上残灯伴晓霜，独眠人起合欢床。相思一夜情多少，地角天涯未是长。——张仲素满床明月满帘霜，被冷灯残拂卧床。燕子楼中霜月夜，秋来只为一人长。——白居易北邙松柏锁愁烟，燕子楼中思悄然。自埋剑履歌尘散，红袖香销已十年。——张仲素钿晕罗衫色似烟，几回欲著即潸然。自从不舞《霓裳曲》，叠在空箱十一年。——白居易适看鸿雁洛阳回，又睹玄禽逼社来。瑶瑟玉箫无意绪，任从蛛网任从灰。——张仲素今春有客洛阳回，曾到尚书墓上来。见说白杨堪作柱，争教红粉不成灰？——白居易——唐代·张仲素《燕子楼诗三首》
66  绿江深见底，高浪直翻空。惯是湖边住，舟轻不畏风。逐流牵荇叶，缘岸摘芦苗。为惜鸳鸯鸟，轻轻动画桡。日暮长江里，相邀归渡头。落花如有意，来去逐船流。隔江看树色，沿月听歌声。不是长干住，那从此路行。——唐代·储光羲《江南曲四首》
67  几行归塞尽，念尔独何之。暮雨相呼失，寒塘欲下迟。渚云低暗度，关月冷相随。未必逢矰缴，孤飞自可疑。——唐代·崔涂《孤雁二首·其二》
68  余少为江南客，而未游秣陵，尝有遗恨。后为历阳守，跂而望之。适有客以《金陵五题》相示，逌尔生思，欻然有得。他日友人白乐天掉头苦吟，叹赏良久，且曰《石头》诗云“潮打空城寂寞回”，吾知后之诗人，不复措词矣。余四咏虽不及此，亦不孤乐天之言耳。石头城山围故国周遭在，潮打空城寂寞回。淮水东边旧时月，夜深还过女墙来。乌衣巷朱雀桥边野草花，乌衣巷口夕阳斜。旧时王谢堂前燕，飞入寻常百姓家。台城台城六代竞豪华，结绮临春事最奢。万户千门成野草，只缘一曲后庭花。生公讲堂生公说法鬼神听，身后空堂夜不扃。高坐寂寥尘漠漠，一方明月可中庭。江令宅南朝词臣北朝客，归来唯见秦淮碧。池台竹树三亩馀，至今人道江家宅。——唐代·刘禹锡《金陵五题·并序》
69  人道横江好，侬道横江恶。一风三日吹倒山，白浪高于瓦官阁。海潮南去过浔阳，牛渚由来险马当。横江欲渡风波恶，一水牵愁万里长。横江西望阻西秦，汉水东连扬子津。白浪如山那可渡，狂风愁杀峭帆人。海神来过恶风回，浪打天门石壁开。浙江八月何如此？涛似连山喷雪来！横江馆前津吏迎，向余东指海云生。郎今欲渡缘何事？如此风波不可行！月晕天风雾不开，海鲸东蹙百川回。惊波一起三山动，公无渡河归去来。——唐代·李白《横江词六首》
70  辛夷高花最先开，青天露坐始此回。已呼孺人戛鸣瑟，更遣稚子传清杯。选壮军兴不为用，坐狂朝论无由陪。如今到死得闲处，还有诗赋歌康哉。洛阳东风几时来，川波岸柳春全回。宫门一锁不复启，虽有九陌无尘埃。策马上桥朝日出，楼阙赤白正崔嵬。孤吟屡阕莫与和，寸恨至短谁能裁。春田可耕时已催，王师北讨何当回。放车载草农事济，战马苦饥谁念哉。蔡州纳节旧将死，起居谏议联翩来。朝廷未省有遗策，肯不垂意瓶与罍。前随杜尹拜表回，笑言溢口何欢咍。孔丞别我适临汝，风骨峭峻遗尘埃。音容不接只隔夜，凶讣讵可相寻来。天公高居鬼神恶，欲保性命诚难哉。辛夷花房忽全开，将衰正盛须频来。清晨辉辉烛霞日，薄暮耿耿和烟埃。朝明夕暗已足叹，况乃满地成摧颓。迎繁送谢别有意，谁肯留恋少环回。——唐代·韩愈《感春五首》
71  八岁偷照镜，长眉已能画。十岁去踏青，芙蓉作裙衩。十二学弹筝，银甲不曾卸。十四藏六亲，悬知犹未嫁。十五泣春风，背面秋千下。幽人不倦赏，秋暑贵招邀。竹碧转怅望，池清尤寂寥。露花终裛湿，风蝶强娇饶。此地如携手，兼君不自聊。——唐代·李商隐《无题二首》
72  早是他乡值早秋，江亭明月带江流。已觉逝川伤别念，复看津树隐离舟。归舟归骑俨成行，江南江北互相望。谁谓波澜才一水，已觉山川是两乡。——唐代·王勃《秋江送别二首》
73  二月已破三月来，渐老逢春能几回。莫思身外无穷事，且尽生前有限杯。——唐代·杜甫《绝句漫兴九首·其四》
74  满眼生机转化钧，天工人巧日争新。预支五百年新意，到了千年又觉陈。——清代·赵翼《论诗五首·其一》
75  酒旗相望大堤头，堤下连樯堤上楼。日暮行人争渡急，桨声幽轧满中流。江南江北望烟波，入夜行人相应歌。《桃叶》传情《竹枝》怨，水流无限月明多。——唐代·刘禹锡《堤上行二首》
76  天宝元年四月从故御道上泰山四月上泰山，石平御道开。六龙过万壑，涧谷随萦回。马迹绕碧峰，于今满青苔。飞流洒绝巘，水急松声哀。北眺崿嶂奇，倾崖向东摧。洞门闭石扇，地底兴云雷。登高望蓬流，想象金银台。天门一长啸，万里清风来。玉女四五人，飘颻下九垓。含笑引素手，遗我流霞杯。稽首再拜之，自愧非仙才。旷然小宇宙，弃世何悠哉。清晓骑白鹿，直上天门山。山际逢羽人，方瞳好容颜。扪萝欲就语，却掩青云关。遗我鸟迹书，飘然落岩间。其字乃上古，读之了不闲。感此三叹息，从师方未还。平明登日观，举手开云关。精神四飞扬，如出天地间。黄河从西来，窈窕入远山。凭崖览八极，目尽长空闲。偶然值青童，绿发双云鬟。笑我晚学仙，蹉跎凋朱颜。踌躇忽不见，浩荡难追攀。清斋三千日，裂素写道经。吟诵有所得，众神卫我形。云行信长风，飒若羽翼生。攀崖上日观，伏槛窥东溟。海色动远山，天鸡已先鸣。银台出倒景，白浪翻长鲸。安得不死药，高飞向蓬瀛。日观东北倾，两崖夹双石。海水落眼前，天光遥空碧。千峰争攒聚，万壑绝凌历。缅彼鹤上仙，去无云中迹。长松入霄汉，远望不盈尺。山花异人间，五月雪中白。终当遇安期，于此炼玉液。朝饮王母池，瞑投天门关。独抱绿绮琴，夜行青山间。山明月露白，夜静松风歇。仙人游碧峰，处处笙歌发。寂静娱清辉，玉真连翠微。想象鸾凤舞，飘颻龙虎衣。扪天摘匏瓜，恍惚不忆归。举手弄清浅，误攀织女机。明晨坐相失，但见五云飞。——唐代·李白《游泰山六首》
77  今日竹林宴，我家贤侍郎。三杯容小阮，醉后发清狂。船上齐桡乐，湖心泛月归。白鸥闲不去，争拂酒筵飞。刬却君山好，平铺湘水流。巴陵无限酒，醉杀洞庭秋。——唐代·李白《陪侍郎叔游洞庭醉后三首》
78  襄阳行乐处，歌舞白铜鞮。江城回绿水，花月使人迷。山公醉酒时，酩酊高阳下。头上白接篱，倒著还骑马。岘山临汉水，水绿沙如雪。上有堕泪碑，青苔久磨灭。且醉习家池，莫看堕泪碑。山公欲上马，笑杀襄阳儿。——唐代·李白《襄阳曲四首》
79  菀菀黄柳丝，濛濛杂花垂。日高红妆卧，倚对春光迟。宁知傍淇水，騕褭黄金羁。翳翳陌上桑，南枝交北堂。美人金梯出，素手自提筐。非但畏蚕饥，盈盈娇路傍。——唐代·常建《春词二首》
80  酒旗相望大堤头，堤下连樯堤上楼。日暮行人争渡急，桨声幽轧满中流。江南江北望烟波，入夜行人相应歌。桃叶传情竹枝怨，水流无限月明多。长堤缭绕水徘徊，酒舍旗亭次第开。日晚出帘招估客，轲峨大艑落帆来。——唐代·刘禹锡《堤上行三首》
81  船离洪泽岸头沙，人到淮河意不佳。何必桑乾方是远，中流以北即天涯！刘岳张韩宣国威，赵张二相筑皇基。长淮咫尺分南北，泪湿秋风欲怨谁？两岸舟船各背驰，波浪交涉亦难为。只余鸥鹭无拘管，北去南来自在飞。中原父老莫空谈，逢着王人诉不堪。却是归鸿不能语，一年一度到江南。——宋代·杨万里《初入淮河四绝句》
82  熟知茅斋绝低小，江上燕子故来频。衔泥点污琴书内，更接飞虫打着人。——唐代·杜甫《绝句漫兴九首·其三》
83  寒飞千尺玉，清洒一林霜。纵是尘心重，相看亦顿忘。矫矫凌云姿，风生龙夜吼。霜雪不知年，真吾岁寒友。霜干寒如玉，风枝响似琴。潇湘一夜雨，滴碎客中心。叶落根偏固，心虚节更高。一林寒吹发，清夜伴松涛。淇澳春云碧，潇湘夜雨寒。虚窗人静听，飒飒响琅玕。——明代·憨山德清《咏竹五首》
84  邻家人未识，床上坐堆堆。郎来傍门户，满口索钱财。锦幛两边横，遮掩侍娘行。遣郎铺簟席，相并拜亲情。三日入厨下，洗手作羹汤。未谙姑食性，先遣小姑尝。——唐代·王建《新嫁娘词三首》
85  白马金鞍从武皇，旌旗十万宿长杨。楼头小妇鸣筝坐，遥见飞尘入建章。驰道杨花满御沟，红妆缦绾上青楼。金章紫绶千馀骑，夫婿朝回初拜侯。——唐代·王昌龄《青楼曲二首》
86  击筑饮美酒，剑歌易水湄。经过燕太子，结托并州儿。少年负壮气，奋烈自有时。因击鲁句践，争博勿相欺。五陵年少金市东，银鞍白马度春风。落花踏尽游何处，笑入胡姬酒肆中。——唐代·李白《少年行二首》
87  孤骨夜难卧，吟虫相唧唧。老泣无涕洟，秋露为滴沥。去壮暂如剪，来衰纷似织。触绪无新心，丛悲有馀忆。讵忍逐南帆，江山践往昔。秋月颜色冰，老客志气单。冷露滴梦破，峭风梳骨寒。席上印病文，肠中转愁盘。疑怀无所凭，虚听多无端。棓桐枯峥嵘，声响如哀弹。一尺月透户，仡栗如剑飞。老骨坐亦惊，病力所尚微。虫苦贪夜色，鸟危巢焚辉。孀娥理故丝，弧哭抽馀噫。浮年不可追，衰步多夕归。秋至老更贫，破屋无门扉。一片月落床，四壁风入衣。疏梦不复远，弱心良易归。商葩将去绿，缭绕争馀辉。野步踏事少，病谋向物违。幽幽草根虫，生意与我微。竹风相戛语，幽闺暗中闻。鬼神满衰听，恍愡难自分。商叶堕干雨，秋衣卧单云。病骨可剸物，酸呻亦成文。瘦攒如此枯，壮落随西曛。袅袅一线命，徒言系絪缊。老骨惧秋月，秋月刀剑棱。纤威不可干，冷魂坐自凝。羁雌巢空镜，仙飙荡浮冰。惊步恐自翻，病大不敢凌。单床寤皎皎，瘦卧心兢兢。洗河不见水，透浊为清澄。诗壮昔空说，诗衰今何凭。老病多异虑，朝夕非一心。商虫哭衰运，繁响不可寻。秋草瘦如发，贞芳缀疏金。晚鲜讵几时，驰景还易阴。弱习徒自耻，暮知欲何任。露才一见馋，潜智早已深。防深不防露，此意古所箴。岁暮景气干，秋风兵甲声。织织劳无衣，喓喓徒自鸣。商声耸中夜，蹇支废前行。青发如秋园，一剪不复生。少年如饿花，瞥见不复明。君子山岳定，小人丝毫争。多争多无寿，天道戒其盈。冷露多瘁索，枯风饶吹嘘。秋深月清苦。虫老声粗疏。赪珠枝累累，芳金蔓舒舒。草木亦趣时，寒荣似春馀。自悲零落生，与我心何如。老人朝夕异，生死每日中。坐随一啜安，卧与万景空。视短不到门，听涩讵逐风。还如刻削形，免有纤悉聪。浪浪谢初始，皎皎幸归终。孤隔文章友，亲密蒿莱翁。岁绿闵似黄，秋节迸已穷。四时既相迫，万虑自然丛。南逸浩淼际，北贫硗确中。曩怀沉遥江，衰思结秋嵩。锄食难满腹，叶衣多丑躬。尘缕不自整，古吟将谁通。幽竹啸鬼神，楚铁生虬龙。志生多异感，运郁由邪衷。常思书破衣，至死教初重。习乐莫习声，习声多顽聋。明明胸中言，愿写为高崇。幽苦日日甚，老力步步微。常恐暂下床，至门不复归。饥者重一食，寒者重一衣。泛广岂无涘，姿行亦有随。语中失次第，身外生疮痍。桂蠧既潜污，桂花损贞姿。詈言一失香，千古闻臭词。将死始前悔，前悔不可追。哀哉轻薄行，终日与驷驰。流运闪欲尽，枯折皆相号。棘枝风哭酸，桐叶霜颜高。老虫干铁鸣，惊兽孤玉咆。商气洗声瘦，晚阴驱景芳。集耳不可遏，噎神不可逃。蹇行散馀郁，幽坐谁与曹。抽壮无一线，剪怀盈千刀。清诗既名朓，金菊亦姓陶。收拾昔所弃，咨嗟今比毛。幽幽岁晏言，零落不可操。霜气入病骨，老人身生冰。衰毛暗相刺，冷痛不可胜。鷕鷕伸至明，强强揽所凭。瘦坐形欲折，晚饥心将崩。劝药左右愚，言语如见憎。耸耳噎神开，始知功用能。日中视馀疮，暗锁闻绳蝇。彼齅一何酷，此味半点凝。潜毒尔无猒，馀生我堪矜。冻飞幸不远，冬令反心惩。出没各有时，寒热苦相凌。仰谢调运翁，请命愿有征。黄河倒上天，众水有却来。人心不及水，一直去不回。一直亦有巧，不肯至蓬莱。一直不知疲，唯闻至省台。忍古不失古，失古志易催。失古剑亦折，失古琴亦哀。夫子失古泪，当时落漼漼。诗老失古心，至今寒皑皑。古骨无浊肉，古衣如藓苔。劝君勉忍古，忍古销尘埃。詈言不见血，杀人何纷纷。声如穷家犬，吠窦何訚訚。詈痛幽鬼哭，詈侵黄金贫。言词岂用多，憔悴在一闻。古詈舌不死，至今书云云。今人咏古书，善恶宜自分。秦火不爇舌，秦火空蓺文。所以詈更生，至今横絪缊。——唐代·孟郊《秋怀十五首》
88  东野穷愁死不休，高天厚地一诗囚。江山万古潮阳笔，合在元龙百尺楼。——金朝·元好问《论诗三十首·十八》
89  有情芍药含春泪，无力蔷薇卧晚枝。拈出退之山石句，始知渠是女郎诗。——金朝·元好问《论诗三十首·二十四》
90  慷慨悲歌绝不传，穹庐一曲本天然。中洲万古英雄气，也到阴山敕勒川。——金朝·元好问《论诗三十首·其七》
91  秋阴细细压茅堂，吟虫啾啾昨夜凉。雨开芭蕉新闲旧，风撼篔簹宫应商。砧声已急不可缓，檐景既短难为长。狐裘断缝弃墙角，岂念晏岁多繁霜。茅堂索索秋风发，行遶空庭紫苔滑。蛙号池上晚来雨，鹊转南枝夜深月。翻手覆手不可期，一死一生交道绝。湖水无端浸白云，故人书断孤鸿没。——宋代·黄庭坚《秋怀二首》
92  胡人以鞍马为家，射猎为俗。泉甘草美无常处，鸟惊兽骇争驰逐。谁将汉女嫁胡儿，风沙无情貌如玉。身行不遇中国人，马上自作思归曲。推手为琵却手琶，胡人共听亦咨嗟。玉颜流落死天涯，琵琶却传来汉家。汉宫争按新声谱，遗恨已深声更苦。纤纤女手生洞房，学得琵琶不下堂。不识黄云出塞路，岂知此声能断肠！汉宫有佳人，天子初未识，一朝随汉使，远嫁单于国。绝色天下无，一失难再得，虽能杀画工，于事竟何益？耳目所及尚如此，万里安能制夷狄！汉计诚已拙，女色难自夸。明妃去时泪，洒向枝上花。狂风日暮起，飘泊落谁家。红颜胜人多薄命，莫怨东风当自嗟。——宋代·欧阳修《和王介甫明妃曲二首》
93  羽檄如流星，虎符合专城；喧呼救边急，群鸟皆夜鸣。白日曜紫微，三公运权衡；天地皆得一，澹然四海清。借问此何为？答言楚征兵；渡泸及五月，将赴云南征。怯卒非战士，炎方难远行。长号别严亲，日月惨光晶。泣尽继以血，心摧两无声。困兽当猛虎，穷鱼饵奔鲸；千去不一还，投躯岂全身？如何舞干戚，一使有苗乎！——唐代·李白《古风·其一》
94  晋家南渡日，此地旧长安。地即帝王宅，山为龙虎盘。金陵空壮观，天堑净波澜。醉客回桡去，吴歌且自欢。地拥金陵势，城回江水流。当时百万户，夹道起朱楼。亡国生春草，王宫没古丘。空余后湖月，波上对瀛州。六代兴亡国，三杯为尔歌。苑方秦地少，山似洛阳多。古殿吴花草，深宫晋绮罗。并随人事灭，东逝与沧波。——唐代·李白《金陵三首》
95  蟠木不雕饰，且将斤斧疏。樽成山岳势，材是栋梁馀。 外与金罍并，中涵玉醴虚。惭君垂拂拭，遂忝玳筵居。 拥肿寒山木，嵌空成酒樽。愧无江海量，偃蹇在君门。——唐代·李白《咏山樽二首》
96  露气寒光集，微阳下楚丘。猿啼洞庭树，人在木兰舟。 广泽生明月，苍山夹乱流。云中君不降，竟夕自悲秋。 惊鸟去无际，寒蛩鸣我傍。芦洲生早雾，兰隰下微霜。 列宿分穷野，空流注大荒。看山候明月，聊自整云装。 野风吹蕙带，骤雨滴兰桡。屈宋魂冥寞，江山思寂寥。 阴霓侵晚景，海树入回潮。欲折寒芳荐，明神讵可招。——唐代·马戴《楚江怀古三首》
97  奇外无奇更出奇，一波才动万波随。只知诗到苏黄尽，沧海横流却是谁？——金朝·元好问《论诗三十首·二十二》
98  上马不捉鞭，反折杨柳枝。蹀座吹长笛，愁杀行客儿。腹中愁不乐，愿作郎马鞭。出入擐郎臂，蹀座郎膝边。放马两泉泽，忘不著连羁。担鞍逐马走，何见得马骑。遥看孟津河，杨柳郁婆娑。我是虏家儿，不解汉儿歌。健儿须快马，快马须健儿。跸跋黄尘下，然后别雄雌。——南北朝·佚名《折杨柳歌辞五首》
99  湘妃危立冻蛟脊，海月冷挂珊瑚枝。丑怪惊人能妩媚，断魂只有晓寒知。百千年藓著枯树，三两点春供老枝。绝壁笛声那得到，只愁斜日冻蜂知。——宋代·萧德藻《古梅二首》
100  中巴之东巴东山，江水开辟流其间。白帝高为三峡镇，瞿塘险过百牢关。&其一 瞿塘 一作：“夔州”&白帝夔州各异城，蜀江楚峡混殊名。英雄割据非天意，霸主并吞在物情。&其二&群雄竞起问前朝，王者无外见今朝。比讶渔阳结怨恨，元听舜日旧箫韶。&其三&赤甲白盐俱刺天，闾阎缭绕接山巅。枫林橘树丹青合，复道重楼锦绣悬。&其四&瀼东瀼西一万家，江北江南春冬花。背飞鹤子遗琼蕊，相趁凫雏入蒋牙。&其五&东屯稻畦一百顷，北有涧水通青苗。晴浴狎鸥分处处，雨随神女下朝朝。&其六&蜀麻吴盐自古通，万斛之舟行若风。长年三老长歌里，白昼摊钱高浪中。&其七&忆昔咸阳都市合，山水之图张卖时。巫峡曾经宝屏见，楚宫犹对碧峰疑。&其八&武侯祠堂不可忘，中有松柏参天长。干戈满地客愁破，云日如火炎天凉。&其九&阆风玄圃与蓬壶，中有高堂天下无。借问夔州压何处，峡门江腹拥城隅。&其十&——唐代·杜甫《夔州歌十绝句》
101  撼树蜉蝣自觉狂，书生技痒爱论量。老来留得诗千首，却被何人校短长？——金朝·元好问《论诗三十首·三十》
102  谢客风容映古今，发源谁似柳州深？朱弦一拂遗音在，却是当年寂寞心。——金朝·元好问《论诗三十首·二十》
103  沈宋横驰翰墨场，风流初不废齐梁。论功若准平吴例，合着黄金铸子昂。——金朝·元好问《论诗三十首·其八》
104  眼处心声句自神，暗中摸索总非真。画图临出秦川景，亲到长安有几人？——金朝·元好问《论诗三十首·十一》
105  弱冠弄柔翰，卓荦观群书。著论准过秦，作赋拟子虚。边城苦鸣镝，羽檄飞京都。虽非甲胄士，畴昔览穰苴。长啸激清风，志若无东吴。铅刀贵一割，梦想骋良图。左眄澄江湘，右盻定羌胡。功成不受爵，长揖归田庐。郁郁涧底松，离离山上苗。以彼径寸茎，荫此百尺条。世胄蹑高位，英俊沉下僚。地势使之然，由来非一朝。金张藉旧业，七叶珥汉貂。冯公岂不伟，白首不见招。吾希段干木，偃息藩魏君。吾慕鲁仲连，谈笑却秦军。当世贵不羁，遭难能解纷。功成耻受赏，高节卓不群。临组不肯绁，对珪宁肯分。连玺曜前庭，比之犹浮云。济济京城内，赫赫王侯居。冠盖荫四术，朱轮竟长衢。朝集金张馆，暮宿许史庐。南邻击钟磬，北里吹笙竽。寂寂杨子宅，门无卿相舆。寥寥空宇中，所讲在玄虚。言论准宣尼，辞赋拟相如。悠悠百世后，英名擅八区。皓天舒白日，灵景耀神州。列宅紫宫里，飞宇若云浮。峨峨高门内，蔼蔼皆王侯。自非攀龙客，何为歘来游。被褐出阊阖，高步追许由。振衣千仞冈，濯足万里流。荆轲饮燕市，酒酣气益震。哀歌和渐离，谓若傍无人。虽无壮士节，与世亦殊伦。高眄邈四海，豪右何足陈。贵者虽自贵，视之若埃尘。贱者虽自贱，重之若千钧。主父宦不达，骨肉还相薄。买臣困樵采，伉俪不安宅。陈平无产业，归来翳负郭。长卿还成都，壁立何寥廓。四贤岂不伟，遗烈光篇籍。当其未遇时，忧在填沟壑。英雄有迍邅，由来自古昔。何世无奇才，遗之在草泽。习习笼中鸟，举翮触四隅。落落穷巷士，抱影守空庐。出门无通路，枳棘塞中涂。计策弃不收，块若枯池鱼。外望无寸禄，内顾无斗储。亲戚还相蔑，朋友日夜疏。苏秦北游说，李斯西上书。俯仰生荣华，咄嗟复雕枯。饮河期满腹，贵足不愿余。巢林栖一枝，可为达士模。——魏晋·左思《咏史八首》
106  碧窗斜月蔼深晖，愁听寒螀泪湿衣。梦里分明见关塞，不知何路向金微。秋天一夜静无云，断续鸿声到晓闻。欲寄征衣问消息，居延城外又移军。——唐代·张仲素《秋闺思二首》
107  将坛醇酒冰浆细，元夜邀宾灯火新。直待清霄寒吐月，休教白发老侵人。香翻桂影烛光薄，红沁榆阶宝靥匀。群品欣欣增气色，太平依旧独闲身。——明代·赵时春《元宵饮陶总戎家二首》
108  曹刘坐啸虎生风，四海无人角两雄。可惜并州刘越石，不教横槊建安中。——金朝·元好问《论诗三十首·其二》
109  纵横诗笔见高情，何物能浇块垒平？老阮不狂谁会得？出门一笑大江横。——金朝·元好问《论诗三十首·其五》
110  心画心声总失真，文章宁复见为人。高情千古闲居赋，争信安仁拜路尘！——金朝·元好问《论诗三十首·其六》
111  笔底银河落九天，何曾憔悴饭山前。世间东抹西涂手，枉着书生待鲁连。——金朝·元好问《论诗三十首·十五》
112  曲学虚荒小说欺，俳谐怒骂岂诗宜？今人合笑古人拙，除却雅言都不知。——金朝·元好问《论诗三十首·二十三》
113  百年才觉古风回，元祐诸人次第来。讳学金陵犹有说，竟将何罪废欧梅？——金朝·元好问《论诗三十首·二十七》
114  君不见淮南少年游侠客，白日球猎夜拥掷。 呼卢百万终不惜，报仇千里如咫尺。少年游侠好经过，浑身装束皆绮罗。蕙兰相随喧妓女，风光去处满笙歌。骄矜自言不可有，侠士堂中养来久。好鞍好马乞与人，十千五千旋沽酒。赤心用尽为知己，黄金不惜栽桃李。桃李栽来几度春，一回花落一回新。府县尽为门下客，王侯皆是平交人。男儿百年且乐命，何须徇书受贫病。男儿百年且荣身，何须徇节甘风尘。衣冠半是征战士，穷儒浪作林泉民。遮莫枝根长百丈，不如当代多还往。遮莫姻亲连帝城，不如当身自簪缨。看取富贵眼前者，何用悠悠身后名。——唐代·李白《少年行三首·其三》
115  不识南塘路，今知第五桥。名园依绿水，野竹上青霄。谷口旧相得，濠梁同见招。平生为幽兴，未惜马蹄遥。百顷风潭上，千章夏木清。卑枝低结子，接叶暗巢莺。鲜鲫银丝脍，香芹碧涧羹。翻疑柁楼底，晚饭越中行。万里戎王子，何年别月支？异花开绝域，滋蔓匝清池。汉使徒空到，神农竟不知。露翻兼雨打，开坼渐离披。旁舍连高竹，疏篱带晚花。碾涡深没马，藤蔓曲藏蛇。词赋工无益，山林迹未赊。尽捻书籍卖，来问尔东家。剩水沧江破，残山碣石开。绿垂风折笋，红绽雨肥梅。银甲弹筝用，金鱼换酒来。兴移无洒扫，随意坐莓苔。风磴吹阴雪，云门吼瀑泉。酒醒思卧簟，衣冷欲装绵。野老来看客，河鱼不取钱。只疑淳朴处，自有一山川。棘树寒云色，茵蔯春藕香。脆添生菜美，阴益食单凉。野鹤清晨出，山精白日藏。石林蟠水府，百里独苍苍。忆过杨柳渚，走马定昆池。醉把青荷叶，狂遗白接瞝。刺船思郢客，解水乞吴儿。坐对秦山晚，江湖兴颇随。床上书连屋，阶前树拂云。将军不好武，稚子总能文。醒酒微风入，听诗静夜分。絺衣挂萝薜，凉月白纷纷。幽意忽不惬，归期无奈何。出门流水住，回首白云多。自笑灯前舞，谁怜醉後歌。只应与朋好，风雨亦来过。——唐代·杜甫《陪郑广文游何将军山林》
116  惠崇烟雨归雁，坐我潇湘洞庭。欲唤扁舟归去，故人言是丹青。能作山川远势，白头惟有郭熙。却写李成骤雨，惜无六幅鹅溪。徐生脱水双鱼，吹沫相看晚图。老矣个中得计，作书远寄江湖。折苇枯荷共晚，红榴苦竹同时。睡鸭不知飘雪，寒雀四顾风枝。子母猿号槲叶，山南山北危机。世故谁能樗里，彀中皆是由基。——宋代·黄庭坚《题郑防画夹五首》
117  万古文章有坦途，纵横谁似玉川卢？真书不入今人眼，儿辈从教鬼画符。——金朝·元好问《论诗三十首·十三》
118  汉谣魏什久纷纭，正体无人与细论。谁是诗中疏凿手？暂教泾渭各清浑。——金朝·元好问《论诗三十首·其一》
119  过去光阴箭离弦，河清易俟鬓难玄。再加孔子从心岁，三倍周郎破贼年。耄齿阻陪鸠杖列，瞽言曾献兽樽前。磻溪淇澳吾何敢，且学香山也自贤。败絮萧然拥病身，久疎朝谒作闲人。公卿各趁黄麾仗，宾客谁看乌角巾。菱照无情难讳老，杏梢作意已撩春。卧闻儿女夸翁健，诗句年光一样新。——宋代·刘克庄《戊午元日二首》
120  柴门寂寂黍饭馨，山家烟火春雨晴。庭花蒙蒙水泠泠，小儿啼索树上莺。水香塘黑蒲森森，鸳鸯鸂鶒如家禽。前村后垄桑柘深，东邻西舍无相侵。蚕娘洗茧前溪渌，牧童吹笛和衣浴。山翁留我宿又宿，笑指西坡瓜豆熟。——唐代·贯休《春晚书山家屋壁二首》
121  切切秋虫万古情，灯前山鬼泪纵横。鉴湖春好无人赋，“岸夹桃花锦浪生。”——金朝·元好问《论诗三十首·十六》
122  万古幽人在涧阿，百年孤愤竟如何？无人说与天随子，春草输赢较几多？——金朝·元好问《论诗三十首·十九》
123  古雅难将子美亲，精纯全失义山真。论诗宁下涪翁拜，未作江西社里人。——金朝·元好问《论诗三十首·二十八》
124  主家十二楼，一身当三千。古来妾薄命，事主不尽年。起舞为主寿，相送南阳阡。忍著主衣裳，为人作春妍。有声当彻天，有泪当彻泉。死者恐无知，妾身长自怜。叶落风不起，山空花自红。捐世不待老，惠妾无其终。一死尚可忍，百岁何当穷？天地岂不宽？妾身自不容。死者如有知，杀身以相从。向来歌舞地，夜雨鸣寒蛩。——宋代·陈师道《妾薄命·为曾南丰作》
125  姑孰溪爱此溪水闲，乘流兴无极。漾楫怕鸥惊，垂竿待鱼食。波翻晓霞影，岸叠春山色。何处浣纱人？红颜未相识。丹阳湖湖与元气连，风波浩难止。天外贾客归，云间片帆起。龟游莲叶上，鸟宿芦花里。少女棹轻舟，歌声逐流水。谢公宅青山日将瞑，寂寞谢公宅。竹里无人声，池中虚月白。荒庭衰草遍，废井苍苔积。唯有清风闲，时时起泉石。凌歊台旷望登古台，台高极人目。叠嶂列远空，杂花间平陆。闲云入窗牖，野翠生松竹。欲览碑上文，苔侵岂堪读？桓公井桓公名已古，废井曾未竭。石甃冷苍苔，寒泉湛孤月。秋来桐暂落，春至桃还发。路远人罕窥，谁能见清澈？慈姥竹野竹攒石生，含烟映江岛。翠色落波深，虚声带寒早。龙吟曾未听，凤曲吹应好。不学蒲柳凋，贞心常自保。望夫山颙望临碧空，怨情感离别。江草不知愁，岩花但争发。云山万重隔，音信千里绝。春去秋复来，相思几时歇？牛渚矶绝壁临巨川，连峰势相向。乱石流洑间，回波自成浪。但惊群木秀，莫测精灵状。更听猿夜啼，忧心醉江上。灵墟山丁令辞世人，拂衣向仙路。伏炼九丹成，方随五云去。松萝蔽幽洞，桃杏深隐处。不知曾化鹤，辽海归几度？天门山迥出江上山，双峰自相对。岸映松色寒，石分浪花碎。参差远天际，缥缈晴霞外。落日舟去遥，回首沉青霭。——唐代·李白《姑孰十咏》
126  君寻腾空子，应到碧山家。水舂云母碓，风扫石楠花。若爱幽居好，相邀弄紫霞。多君相门女，学道爱神仙。素手掬青霭，罗衣曳紫烟。一往屏风叠，乘鸾着玉鞭。——唐代·李白《送内寻庐山女道士李腾空二首》
127  邺下风流在晋多，壮怀犹见缺壶歌。风云若恨张华少，温李新声奈若何。——金朝·元好问《论诗三十首·其三》
128  人间万恨已难平，栽得垂杨更系情。 犹喜闰前霜未下，菊边依旧舞身轻。 莫惜西风又起来，犹能婀娜傍池台。 不辞暂被霜寒挫，舞袖招香即却回。 为报繁霜且莫催，穷秋须到自低垂。 横拖长袖招人别，只待春风却舞来。——唐代·司空图《白菊三首》
129  乱后玄都失故基，看花诗在只堪悲。刘郎也是人间客，枉向春风怨兔葵。——金朝·元好问《论诗三十首·二十五》
130  切响浮声发巧深，研摩虽苦果何心？浪翁水乐无宫征，自是云山韶頀音。——金朝·元好问《论诗三十首·十七》
131  斗靡夸多费览观，陆文犹恨冗于潘。心声只要传心了，布谷澜翻可是难。——金朝·元好问《论诗三十首·其九》
132  排比铺张特一途，藩篱如此亦区区。少陵自有连城璧，争奈微之识碔砆。——金朝·元好问《论诗三十首·其十》
133  金入洪炉不厌频，精真那计受纤尘。苏门果有忠臣在，肯放坡诗百态新？——金朝·元好问《论诗三十首·二十六》
134  窘步相仍死不前，唱醻无复见前贤。纵横正有凌云笔，俯仰随人亦可怜。——金朝·元好问《论诗三十首·二十一》
135  问讯东桥竹，将军有报书。倒衣还命驾，高枕乃吾庐。花妥莺捎蝶，溪喧獭趁鱼。重来休沐地，真作野人居。山雨樽仍在，沙沉榻未移。犬迎曾宿客，鸦护落巢儿。云薄翠微寺，天清皇子陂。向来幽兴极，步屣过东篱。落日平台上，春风啜茗时。石栏斜点笔，桐叶坐题诗。翡翠鸣衣桁，蜻蜓立钓丝。自今幽兴熟，来往亦无期。颇怪朝参懒，应耽野趣长。雨抛金锁甲，苔卧绿沉枪。手自移蒲柳，家才足稻粱。看君用幽意，白日到羲皇。到此应常宿，相留可判年。蹉跎暮容色，怅望好林泉。何日沾微禄，归山买薄田？斯游恐不遂，把酒意茫然。——唐代·杜甫《重过何氏五首》
136  黄昏寒立更披襟，露浥清香悦道心。 却笑谁家扃绣户，正薰龙麝暖鸳衾。 四面云屏一带天，是非断得自翛然。 此生只是偿诗债，白菊开时最不眠。 狂才不足自英雄，仆妾驱令学贩舂。 侯印几人封万户，侬家只办买孤峰。 黄鹂啭处谁同听，白菊开时且剩过。 漫道南朝足流品，由来叔宝不宜多。——唐代·司空图《白菊杂书四首》
137  绮閤飘香下太湖，乱兵侵晓上姑苏。 越王大有堪羞处，只把西施赚得吴。 郑妲无言下玉墀，夜来飞箭满罘罳。越王定指高台笑，却见当时金镂楣。 半夜娃宫作战场，血腥犹杂宴时香。 西施不及烧残蜡，犹为君王泣数行。 素袜虽遮未掩羞，越兵犹怕伍员头。 吴王恨魄今如在，只合西施濑上游。 响屟廊中金玉步，采蘋山上绮罗身。 不知水葬今何处，溪月弯弯欲效颦。——唐代·皮日休《馆娃宫怀古五绝》
138  净土堂结习自无始，沦溺穷苦源。流形及兹世，始悟三空门。华堂开净域，图像焕且繁。清冷焚众香，微妙歌法言。稽首愧导师，超遥谢尘昏。曲讲堂寂灭本非断，文字安可离！曲堂何为设？高士方在斯。圣默寄言宣，分别乃无知。趣中即空假，名相与谁期？愿言绝闻得，忘意聊思惟。禅堂发地结菁茆，团团抱虚白。山花落幽户，中有忘机客。涉有本非取，照空不待析。万籁俱缘生，窅然喧中寂。心境本同如，鸟飞无遗迹。芙蓉亭新亭俯朱槛，嘉木开芙蓉。清香晨风远，溽彩寒露浓。潇洒出人世，低昂多异容。尝闻色空喻，造物谁为工？留连秋月晏，迢递来山钟。苦竹桥危桥属幽径，缭绕穿疏林。迸箨分苦节，轻筠抱虚心。俯瞰涓涓流，仰聆萧萧吟。差池下烟日，嘲哳鸣山禽。谅无要津用，栖息有馀阴。——唐代·柳宗元《巽公院五咏》
139  出处殊涂听所安，山林何得贱衣冠。华歆一掷金随重，大是渠侬被眼谩。——金朝·元好问《论诗三十首·十四》
140  池塘春草谢家春，万古千秋五字新。传语闭门陈正字，“可怜无补费精神”。——金朝·元好问《论诗三十首·二十九》
141  蹊路高低入乱山，诸贤相送愧间关。溪云压帽兼愁重，风雪吹衣着鬓斑。花烛夜堂还共语，桂枝秋殿听跻攀。相思不作勤书礼，别后吾言在订顽。雪满山城入暮关，归心别意两茫然。及门真愧从陈日，微服还思过宋年。樽酒无因同岁晚，缄书有雁寄春前。莫辞秉烛通霄坐，明日相思隔陇烟。——明代·王守仁《诸门人送至龙里道中二首》
1  十轮霜影转庭梧，此夕羁人独向隅。未必素娥无怅恨，玉蟾清冷桂花孤。——宋代·晏殊《中秋月》
2  迢递三巴路，羁危万里身。乱山残雪夜，孤烛异乡人。渐与骨肉远，转于僮仆亲。那堪正飘泊，明日岁华新。——唐代·崔涂《除夜》
3  旅馆无良伴，凝情自悄然。寒灯思旧事，断雁警愁眠。远梦归侵晓，家书到隔年。沧江好烟月，门系钓鱼船。——唐代·杜牧《旅宿》
4  游子春衫已试单，桃花飞尽野梅酸。怪来一夜蛙声歇，又作东风十日寒。——宋代·吴涛《绝句》
5  数里闻寒水，山家少四邻。怪禽啼旷野，落日恐行人。初月未终夕，边烽不过秦。萧条桑柘处，烟火渐相亲。——唐代·贾岛《暮过山村》
6  春日在天涯，天涯日又斜。莺啼如有泪，为湿最高花。——唐代·李商隐《天涯》
7  凉风度秋海，吹我乡思飞。连山去无际，流水何时归。目极浮云色，心断明月晖。芳草歇柔艳，白露催寒衣。梦长银汉落，觉罢天星稀。含悲想旧国，泣下谁能挥。——唐代·李白《秋夕旅怀》
8  客舟系缆柳阴旁，湖影侵篷夜气凉。 万顷波光摇月碎，一天风露藕花香。——元代·黄庚《临平泊舟》
9  秋风吹木叶，还似洞庭波。常山临代郡，亭障绕黄河。心悲异方乐，肠断陇头歌。薄暮临征马，失道北山阿。——南北朝·王褒2《渡河北》
10  几行归塞尽，念尔独何之。暮雨相呼失，寒塘欲下迟。渚云低暗度，关月冷相随。未必逢矰缴，孤飞自可疑。——唐代·崔涂《孤雁二首·其二》
11  曾为流离惯别家，等闲挥袂客天涯。灯前一觉江南梦，惆怅起来山月斜。——唐代·韦庄《含山店梦觉作》
12  泪墨洒为书，将寄万里亲。书去魂亦去，兀然空一身。——唐代·孟郊《归信吟》
13  月升岩石巅，下照一溪烟。烟色如云白，流来野寺前。开门惜夜景，矫首看霜天。谁见无家客，山中独不眠。——清代·江湜《山寺夜起》
14  稍离烟瘴近湘潭，疾病衰颓已不堪。儿女不知来避地，强言风物胜江南。——宋代·吕本中《连州阳山归路》
15  萧条亭障远，凄惨风尘多。关门临白狄，城影入黄河。秋风别苏武，寒水送荆轲。谁言气盖世，晨起帐中歌。——南北朝·庾信《拟咏怀二十七首·其二十六》
16  暝色蒹葭外，苍茫旅眺情。残雪和雁断，新月带潮生。天到水中尽，舟随树杪行。离家今几宿，厌听棹歌声。——宋代·严羽《江行》
17  香灯伴残梦，楚国在天涯。月落子规歇，满庭山杏花。——唐代·温庭筠《碧磵驿晓思》
18  晓笛引乡泪，秋冰鸣马蹄。一身虏云外，万里胡天西。终日见征战，连年闻鼓鼙。故山在何处，昨日梦清溪。——唐代·岑参《早发焉耆怀终南别业》
19  江旷春潮白，山长晓岫青。他乡临睨极，花柳映边亭。——唐代·王勃《早春野望》
20  南来不作楚臣悲，重入修门自有期。为报春风汨罗道，莫将波浪枉明时。——唐代·柳宗元《汨罗遇风》
21  促织甚微细，哀音何动人。草根吟不稳，床下夜相亲。 久客得无泪，放妻难及晨。悲丝与急管，感激异天真。——唐代·杜甫《促织》
22  衰柳疏疏苔满地。十二阑干，故国三千里。南去北来人老矣。短亭依旧残阳里。紫蟹黄柑真解事。似倩西风、劝我归欤未。王粲登临寥落际。雁飞不断天连水。——宋代·王庭筠《凤栖梧·衰柳疏疏苔满地》
23  扣舷不能寐，浩露清衣襟。弥伤孤舟夜，远结万里心。幽兴惜瑶草，素怀寄鸣琴。三奏月初上，寂寥寒江深。——唐代·权德舆《月夜江行》
24  百年怀土望，千里倦游情。高低寻戍道，远近听泉声。涧叶才分色，山花不辨名。羁心何处尽，风急暮猿清。——唐代·王勃《麻平晚行》
25  太清上初日，春水送孤舟。山远疑无树，潮平似不流。岸花开且落，江鸟没还浮。羁望伤千里，长歌遣四愁。——唐代·马周《凌朝浮江旅思》
1  北方有佳人，绝世而独立。一顾倾人城，再顾倾人国。宁不知倾城与倾国？佳人难再得。——两汉·李延年《李延年歌》
2  我所思兮在太山。欲往从之梁父艰，侧身东望涕沾翰。美人赠我金错刀，何以报之英琼瑶。路远莫致倚逍遥，何为怀忧心烦劳。我所思兮在桂林。欲往从之湘水深，侧身南望涕沾襟。美人赠我琴琅玕，何以报之双玉盘。路远莫致倚惆怅，何为怀忧心烦伤。我所思兮在汉阳。欲往从之陇阪长，侧身西望涕沾裳。美人赠我貂襜褕，何以报之明月珠。路远莫致倚踟蹰，何为怀忧心烦纡。我所思兮在雁门。欲往从之雪雰雰，侧身北望涕沾巾。美人赠我锦绣段，何以报之青玉案。路远莫致倚增叹，何为怀忧心烦惋。——两汉·张衡《四愁诗》
3  小芙蓉，香旖旎，碧玉堂深清似水。闭宝匣，掩金铺， 倚屏拖袖愁如醉。迟迟好景烟花媚，曲渚鸳鸯眠锦翅。凝然愁望静相思， 一双笑靥嚬香蕊。——唐代·魏承班《木兰花·小芙蓉》
4  天碧罗衣拂地垂，美人初着更相宜，宛风如舞透香肌。独坐含颦吹凤竹，园中缓步折花枝，有情无力泥人时。——五代·欧阳炯《浣溪沙·天碧罗衣拂地垂》
1  美女妖且闲，采桑歧路间。柔条纷冉冉，叶落何翩翩。攘袖见素手，皓腕约金环。头上金爵钗，腰佩翠琅玕。明珠交玉体，珊瑚间木难。罗衣何飘飘，轻裾随风还。顾盼遗光彩，长啸气若兰。行徒用息驾，休者以忘餐。借问女安居，乃在城南端。青楼临大路，高门结重关。容华耀朝日，谁不希令颜？媒氏何所营？玉帛不时安。佳人慕高义，求贤良独难。众人徒嗷嗷，安知彼所观？盛年处房室，中夜起长叹。——魏晋·曹植《美女篇》
1  若言琴上有琴声，放在匣中何不鸣？若言声在指头上，何不于君指上听？——宋代·苏轼《琴诗》
1  群峭碧摩天，逍遥不记年。拨云寻古道，倚石听流泉。花暖青牛卧，松高白鹤眠。语来江色暮，独自下寒烟。——唐代·李白《寻雍尊师隐居》
2  绿野堂开占物华，路人指道令公家。令公桃李满天下，何用堂前更种花。——唐代·白居易《奉和令公绿野堂种花》
3  新竹高于旧竹枝，全凭老干为扶持。下年再有新生者，十丈龙孙绕凤池。——清代·郑燮《新竹》
4  东宫白庶子，南寺远禅师。何处遥相见，心无一事时。——唐代·白居易《远师》
1  洞房昨夜停红烛，待晓堂前拜舅姑。 妆罢低声问夫婿，画眉深浅入时无。——唐代·朱庆馀《近试上张籍水部》
2  天上碧桃和露种，日边红杏倚云栽。芙蓉生在秋江上，不向东风怨未开。——唐代·高蟾《下第后上永崇高侍郎》
3  越女新妆出镜心，自知明艳更沉吟。齐纨未是人间贵，一曲菱歌敌万金。&版本一&越女新妆出镜心，自知明艳更沉吟。齐纨未足时人贵，一曲菱歌敌万金。&版本二&——唐代·张籍《酬朱庆馀》
1  黄帝铸鼎于荆山，炼丹砂。丹砂成黄金，骑龙飞上太清家，云愁海思令人嗟。宫中彩女颜如花，飘然挥手凌紫霞，从风纵体登鸾车。登鸾车，侍轩辕，遨游青天中，其乐不可言。——唐代·李白《飞龙引二首·其一》
2  登高丘，望远海。六鳌骨已霜，三山流安在？扶桑半摧折，白日沈光彩。银台金阙如梦中，秦皇汉武空相待。精卫费木石，鼋鼍无所凭。君不见骊山茂陵尽灰灭，牧羊之子来攀登。盗贼劫宝玉，精灵竟何能？穷兵黩武今如此，鼎湖飞龙安可乘？——唐代·李白《登高丘而望远》
1  今日清明节，园林胜事偏。晴风吹柳絮，新火起厨烟。 杜草开三径，文章忆二贤。几时能命驾，对酒落花前。——唐代·贾岛《清明日园林寄友人》
2  守岁阿戎家，椒盘已颂花。盍簪喧枥马，列炬散林鸦。四十明朝过，飞腾暮景斜。谁能更拘束，烂醉是生涯。——唐代·杜甫《杜位宅守岁》
1  知章骑马似乘船，眼花落井水底眠。汝阳三斗始朝天，道逢麴车口流涎，恨不移封向酒泉。左相日兴费万钱，饮如长鲸吸百川，衔杯乐圣称避贤。宗之潇洒美少年，举觞白眼望青天，皎如玉树临风前。苏晋长斋绣佛前，醉中往往爱逃禅。李白斗酒诗百篇，长安市上酒家眠，天子呼来不上船，自称臣是酒中仙。张旭三杯草圣传，脱帽露顶王公前，挥毫落纸如云烟。焦遂五斗方卓然，高谈雄辩惊四筵。——唐代·杜甫《饮中八仙歌》
1  天上白玉京，十二楼五城。仙人抚我顶，结发受长生。 误逐世间乐，颇穷理乱情。九十六圣君，浮云挂空名。 天地赌一掷，未能忘战争。试涉霸王略，将期轩冕荣。 时命乃大谬，弃之海上行。学剑翻自哂，为文竟何成。 剑非万人敌，文窃四海声。儿戏不足道，五噫出西京。 临当欲去时，慷慨泪沾缨。叹君倜傥才，标举冠群英。 开筵引祖帐，慰此远徂征。鞍马若浮云，送余骠骑亭。 歌钟不尽意，白日落昆明。十月到幽州，戈鋋若罗星。 君王弃北海，扫地借长鲸。呼吸走百川，燕然可摧倾。 心知不得语，却欲栖蓬瀛。弯弧惧天狼，挟矢不敢张。 揽涕黄金台，呼天哭昭王。无人贵骏骨，騄耳空腾骧。 乐毅倘再生，于今亦奔亡。蹉跎不得意，驱马还贵乡。 逢君听弦歌，肃穆坐华堂。百里独太古，陶然卧羲皇。 征乐昌乐馆，开筵列壶觞。贤豪间青娥，对烛俨成行。 醉舞纷绮席，清歌绕飞梁。欢娱未终朝，秩满归咸阳。 祖道拥万人，供帐遥相望。一别隔千里，荣枯异炎凉。 炎凉几度改，九土中横溃。汉甲连胡兵，沙尘暗云海。 草木摇杀气，星辰无光彩。白骨成丘山，苍生竟何罪。 函关壮帝居，国命悬哥舒。长戟三十万，开门纳凶渠。 公卿如犬羊，忠谠醢与菹。二圣出游豫，两京遂丘墟。 帝子许专征，秉旄控强楚。节制非桓文，军师拥熊虎。 人心失去就，贼势腾风雨。惟君固房陵，诚节冠终古。 仆卧香炉顶，餐霞漱瑶泉。门开九江转，枕下五湖连。 半夜水军来，浔阳满旌旃。空名适自误，迫胁上楼船。 徒赐五百金，弃之若浮烟。辞官不受赏，翻谪夜郎天。 夜郎万里道，西上令人老。扫荡六合清，仍为负霜草。 日月无偏照，何由诉苍昊。良牧称神明，深仁恤交道。 一忝青云客，三登黄鹤楼。顾惭祢处士，虚对鹦鹉洲。 樊山霸气尽，寥落天地秋。江带峨眉雪，川横三峡流。 万舸此中来，连帆过扬州。送此万里目，旷然散我愁。 纱窗倚天开，水树绿如发。窥日畏衔山，促酒喜得月。 吴娃与越艳，窈窕夸铅红。呼来上云梯，含笑出帘栊。 对客小垂手，罗衣舞春风。宾跪请休息，主人情未极。 览君荆山作，江鲍堪动色。清水出芙蓉，天然去雕饰。 逸兴横素襟，无时不招寻。朱门拥虎士，列戟何森森。 剪凿竹石开，萦流涨清深。登台坐水阁，吐论多英音。 片辞贵白璧，一诺轻黄金。谓我不愧君，青鸟明丹心。 五色云间鹊，飞鸣天上来。传闻赦书至，却放夜郎回。 暖气变寒谷，炎烟生死灰。君登凤池去，忽弃贾生才。 桀犬尚吠尧，匈奴笑千秋。中夜四五叹，常为大国忧。 旌旆夹两山，黄河当中流。连鸡不得进，饮马空夷犹。 安得羿善射，一箭落旄头。——唐代·李白《经乱离后天恩流夜郎忆旧游书怀赠江夏韦太守良宰》
2  汉季失权柄，董卓乱天常。志欲图篡弑，先害诸贤良。逼迫迁旧邦，拥主以自疆。海内兴义师，欲共讨不祥。卓众来东下，金甲耀日光。平土人脆弱，来兵皆胡羌。猎野围城邑，所向悉破亡。斩截无孑遗，尸骸相撑拒。马边悬男头，马后载妇女。长驱西入关，迥路险且阻。还顾邈冥冥，肝脾为烂腐。所略有万计，不得令屯聚。或有骨肉俱，欲言不敢语。失意机徵间，辄言毙降虏。要当以亭刃，我曹不活汝。岂复惜性命，不堪其詈骂。或便加棰杖，毒痛参并下。旦则号泣行，夜则悲吟坐。欲死不能得，欲生无一可。彼苍者何辜，乃遭此厄祸。边荒与华异，人俗少义理。处所多霜雪，胡风春夏起。翩翩吹我衣，肃肃入我耳。感时念父母，哀叹无穷已。有客从外来，闻之常欢喜。迎问其消息，辄复非乡里。邂逅徼时愿，骨肉来迎己。己得自解免，当复弃儿子。天属缀人心，念别无会期。存亡永乖隔，不忍与之辞。儿前抱我颈，问母欲何之。人言母当去，岂复有还时。阿母常仁恻，今何更不慈。我尚未成人，奈何不顾思。见此崩五内，恍惚生狂痴。号泣手抚摩，当发复回疑。兼有同时辈，相送告离别。慕我独得归，哀叫声摧裂。马为立踟蹰，车为不转辙。观者皆嘘唏，行路亦呜咽。去去割情恋，遄征日遐迈。悠悠三千里，何时复交会。念我出腹子，匈臆为摧败。既至家人尽，又复无中外。城廓为山林，庭宇生荆艾。白骨不知谁，纵横莫覆盖。出门无人声，豺狼号且吠。茕茕对孤景，怛咤糜肝肺。登高远眺望，魂神忽飞逝。奄若寿命尽，旁人相宽大。为复强视息，虽生何聊赖。托命于新人，竭心自勖励。流离成鄙贱，常恐复捐废。人生几何时，怀忧终年岁。——两汉·蔡琰《悲愤诗》
1  木兰之枻沙棠舟，玉箫金管坐两头。美酒樽中置千斛，载妓随波任去留。仙人有待乘黄鹤，海客无心随白鸥。屈平辞赋悬日月，楚王台榭空山丘。兴酣落笔摇五岳，诗成笑傲凌沧洲。功名富贵若长在，汉水亦应西北流。——唐代·李白《江上吟》
2  流水何太急，深宫尽日闲。殷勤谢红叶，好去到人间。——唐代·宣宗宫人《题红叶》
3  梅子青，梅子黄，菜肥麦熟养蚕忙。山僧过岭看茶老，村女当垆煮酒香。——明代·祝允明《首夏山中行吟》
4  何处金衣客，栖栖翠幙中。有心惊晓梦，无计啭春风。谩逐梁间燕，谁巢井上桐。空将云路翼，缄恨在雕笼。——清代·纳兰性德《咏笼莺》
5  奇峰出奇云，秀木含秀气。清晏皖公山，巉绝称人意。独游沧江上，终日淡无味。但爱兹岭高，何由讨灵异。默然遥相许，欲往心莫遂。待吾还丹成，投迹归此地。——唐代·李白《江上望皖公山》
6  共有樽中好，言寻谷口来。薜萝山径入，荷芰水亭开。日气含残雨，云阴送晚雷。洛阳钟鼓至，车马系迟回。——唐代·杜审言《夏日过郑七山斋》
7  落日欲没岘山西，倒著接蓠花下迷。襄阳小儿齐拍手，拦街争唱白铜鞮。旁人借问笑何事，笑杀山翁醉似泥。鸬鹚杓，鹦鹉杯。百年三万六千日， 一日须倾三百杯。遥看汉水鸭头绿，恰似葡萄初酦醅。此江若变作春酒，垒曲便筑糟丘台。千金骏马换小妾，笑坐雕鞍歌落梅。车旁侧挂一壶酒，凤笙龙管行相催。咸阳市中叹黄犬，何如月下倾金罍？君不见晋朝羊公一片石，龟头剥落生莓苔。泪亦不能为之堕，心亦不能为之哀。清风朗月不用一钱买，玉山自倒非人推。舒州杓，力士铛，李白与尔同死生。襄王云雨今安在？江水东流猿夜声。——唐代·李白《襄阳歌》
1  大历二年十月十九日，夔府别驾元持宅，见临颍李十二娘 舞剑器，壮其蔚跂，问其所师，曰：“余公孙大娘弟子也。” 开元三载，余尚童稚，记于郾城观公孙氏，舞剑器浑脱， 浏漓顿挫，独出冠时，自高头宜春梨园二伎坊内人洎外供奉， 晓是舞者，圣文神武皇帝初，公孙一人而已。 玉貌锦衣，况余白首，今兹弟子，亦非盛颜。 既辨其由来，知波澜莫二，抚事慷慨，聊为《剑器行》。 昔者吴人张旭，善草书帖，数常于邺县见公孙大娘舞西河剑器，自此草书长进，豪荡感激，即公孙可知矣。昔有佳人公孙氏，一舞剑器动四方。观者如山色沮丧，天地为之久低昂。霍如羿射九日落，矫如群帝骖龙翔。来如雷霆收震怒，罢如江海凝清光。绛唇珠袖两寂寞，晚有弟子传芬芳。临颍美人在白帝，妙舞此曲神扬扬。与余问答既有以，感时抚事增惋伤。先帝侍女八千人，公孙剑器初第一。五十年间似反掌，风尘倾动昏王室。梨园弟子散如烟，女乐余姿映寒日。金粟堆前木已拱，瞿唐石城草萧瑟。玳筵急管曲复终，乐极哀来月东出。老夫不知其所往，足茧荒山转愁疾。——唐代·杜甫《观公孙大娘弟子舞剑器行》
2  从风回绮袖，映日转花钿。同情依促柱，共影赴危弦。——南北朝·王暕《咏舞诗》
3  我昔元和侍宪皇，曾陪内宴宴昭阳。千歌万舞不可数，就中最爱霓裳舞。舞时寒食春风天，玉钩栏下香案前。案前舞者颜如玉，不著人间俗衣服。虹裳霞帔步摇冠，钿璎纍纍佩珊珊。娉婷似不任罗绮，顾听乐悬行复止。磬箫筝笛递相搀，击恹弹吹声逦迤。散序六奏未动衣，阳台宿云慵不飞。中序擘騞初入拍，秋竹竿裂春冰坼。飘然转旋回雪轻，嫣然纵送游龙惊。小垂手后柳无力，斜曳裾时云欲生。螾蛾敛略不胜态，风袖低昂如有情。上元点鬟招萼绿，王母挥袂别飞琼。繁音急节十二遍，跳珠撼玉何铿铮！翔鸾舞了却收翅，唳鹤曲终长引声。当时乍见惊心目，凝视谛听殊未足。一落人间八九年，耳冷不曾闻此曲。湓城但听山魈语，巴峡唯闻杜鹃哭。移领钱塘第二年，始有心情问丝竹。玲珑箜篌谢好筝，陈宠觱栗沈平笙。清弦脆管纤纤手，教得霓裳一曲成。虚白亭前湖水畔，前后祇应三度按。便除庶子抛却来，闻道如今各星散。今年五月至苏州，朝钟暮角催白头。贪看案牍常侵夜，不听笙歌直到秋。秋来无事多闲闷，忽忆霓裳无处问。闻君部内多乐徒，问有霓裳舞者无？答云七县十万户，无人知有霓裳舞。唯寄长歌与我来，题作霓裳羽衣谱。四幅花笺碧间红，霓裳实录在其中。千姿万状分明见，恰与昭阳舞者同。眼前仿佛覩形质，昔日今朝想如一。疑从魂梦呼召来，似著丹青图写出。我爱霓裳君合知，发于歌咏形于诗。君不见我歌云“惊破霓裳羽衣曲”，又不见我诗云“曲爱霓裳未拍时”。由来能事皆有主，杨氏创声君造谱。君言此舞难得人，须是倾城可怜女。吴妖小玉飞作烟，越艳西施化为土。娇花巧笑久寂寥，娃馆苎萝空处所。如君所言诚有是，君试从容听我语。若求国色始翻传，但恐人间废此舞。妍媸优劣宁相远，大都只在人抬举。李娟张态君莫嫌，亦拟随宜且教取。——唐代·白居易《霓裳羽衣舞歌》
4  胡旋女，胡旋女。心应弦，手应鼓。弦鼓一声双袖举。回雪飘飖转蓬舞。左旋右转不知疲，千匝万周无已时。人间物类无可比，奔车轮缓旋风迟。曲终再拜谢天子，天子为之微启齿。胡旋女，出康居，徒劳东来万里余。中原自有胡旋者，斗妙争能尔不如。天宝季年时欲变，臣妾人人学圜转。中有太真外禄山，二人最道能胡旋。梨花园中册作妃，金鸡障下养为儿。禄山胡旋迷君眼，兵过黄河疑未反。贵妃胡旋惑君心，死弃马嵬念更深。从兹地轴天维转，五十年来制不禁。胡旋女，莫空舞，数唱此歌悟明主。——唐代·白居易《胡旋女》
5  美人舞如莲花旋，世人有眼应未见。高堂满地红氍毹，试舞一曲天下无。此曲胡人传入汉，诸客见之惊且叹。慢脸娇娥纤复秾，轻罗金缕花葱茏。回裾转袖若飞雪，左鋋右鋋生旋风。琵琶横笛和未匝，花门山头黄云合。忽作出塞入塞声，白草胡沙寒飒飒。翻身入破如有神，前见后见回回新。始知诸曲不可比，采莲落梅徒聒耳。世人学舞只是舞，恣态岂能得如此。——唐代·岑参《田使君美人舞如莲花北鋋歌》
1  白头灶户低草房，六月煎盐烈火旁。走出门前炎日里，偷闲一刻是乘凉。——清代·吴嘉纪《煎盐绝句》
1  北上太行山，艰哉何巍巍！羊肠坂诘屈，车轮为之摧。树木何萧瑟，北风声正悲。熊罴对我蹲，虎豹夹路啼。溪谷少人民，雪落何霏霏！延颈长叹息，远行多所怀。我心何怫郁，思欲一东归。水深桥梁绝，中路正徘徊。迷惑失故路，薄暮无宿栖。行行日已远，人马同时饥。担囊行取薪，斧冰持作糜。悲彼《东山》诗，悠悠使我哀。——魏晋·曹操《苦寒行》
2  关山虽胜路难堪，才上征鞍又解骖。十丈黄尘千尺雪，可知俱不似江南。——清代·吴伟业《阻雪》
1  晓妆初过，沉檀轻注些儿个。向人微露丁香颗，一曲清歌，暂引樱桃破。罗袖裛残殷色可，杯深旋被香醪涴。绣床斜凭娇无那，烂嚼红茸，笑向檀郎唾。——五代·李煜《一斛珠·晓妆初过》
2  云里蟾钩落凤窝，玉郎沈醉也摩挲。 陈王当日风流减，只向波间见袜罗。——唐代·夏侯审《咏被中绣鞋》
1  庾信文章老更成，凌云健笔意纵横。今人嗤点流传赋，不觉前贤畏后生。王杨卢骆当时体，轻薄为文哂未休。尔曹身与名俱灭，不废江河万古流。纵使卢王操翰墨，劣于汉魏近风骚。龙文虎脊皆君驭，历块过都见尔曹。才力应难夸数公，凡今谁是出群雄。或看翡翠兰苕上，未掣鲸鱼碧海中。不薄今人爱古人，清词丽句必为邻。窃攀屈宋宜方驾，恐与齐梁作后尘。未及前贤更勿疑，递相祖述复先谁。别裁伪体亲风雅，转益多师是汝师。——唐代·杜甫《戏为六绝句》
1  不求见面惟通谒，名纸朝来满敝庐。我亦随人投数纸，世情嫌简不嫌虚。——明代·文征明《拜年》
2  乾坤空落落，岁月去堂堂；末路惊风雨，穷边饱雪霜。命随年欲尽，身与世俱忘；无复屠苏梦，挑灯夜未央。——宋代·文天祥《除夜》
3  玉漏银壶且莫催，铁关金锁彻明开。谁家见月能闲坐？何处闻灯不看来？——唐代·崔液《上元夜六首·其一》
4  千门开锁万灯明，正月中旬动地京。三百内人连袖舞，一时天上著词声。——唐代·张祜《正月十五夜灯》
5  火树银花合，星桥铁锁开。暗尘随马去，明月逐人来。游伎皆秾李，行歌尽落梅。金吾不禁夜，玉漏莫相催。——唐代·苏味道《正月十五夜》
6  锦里开芳宴，兰缸艳早年。缛彩遥分地，繁光远缀天。 接汉疑星落，依楼似月悬。别有千金笑，来映九枝前。——唐代·卢照邻《十五夜观灯》
7  江涵秋影雁初飞，与客携壶上翠微。尘世难逢开口笑，菊花须插满头归。但将酩酊酬佳节，不用登临恨落晖。古往今来只如此，牛山何必独霑衣。——唐代·杜牧《九日齐安登高》
8  燃灯朝复夕，渐作长年身。紫阁未归日，青门又见春。掩关寒过尽，开定草生新。自有林中趣，谁惊岁去频。——唐代·无可《新年》
9  嗟以龙钟身，如何岁复新。石门思隐久，铜镜强窥频。花发新移树，心知故国春。谁能平此恨，岂是北宗人。——唐代·贾岛《新年》
10  鹅湖山下稻粱肥，豚栅鸡栖半掩扉。 桑柘影斜春社散，家家扶得醉人归。——唐代·王驾《社日》
11  甲子今重数，生涯只自怜。殷勤元日日，欹午又明年。——唐代·司空图《元日》
12  戴星先捧祝尧觞，镜里堪惊两鬓霜。 好是灯前偷失笑，屠苏应不得先尝。——唐代·成彦雄《元日》
13  除夕更阑人不睡，厌禳钝滞迎新岁；小儿呼叫走长街，云有痴呆召人买。二物于人谁独无？就中吴侬仍有余；巷南巷北卖不得，相逢大笑相揶揄。栎翁块坐重帘下，独要买添令问价。儿云翁买不须钱，奉赊痴呆千百年。——宋代·范成大《卖痴呆词》
14  寻常三五夜，不是不婵娟。及至中秋满，还胜别夜圆。清光凝有露，皓魄爽无烟。自古人皆望，年来又一年。——唐代·栖白《八月十五夜玩月》
15  月色灯山满帝都，香车宝盖隘通衢。身闲不睹中兴盛，羞逐乡人赛紫姑。——唐代·李商隐《观灯乐行》
16  西施谩道浣春纱，碧玉今时斗丽华。眉黛夺将萱草色，红裙妒杀石榴花。新歌一曲令人艳，醉舞双眸敛鬓斜。 谁道五丝能续命，却令今日死君家。——唐代·万楚《五日观妓》
17  明月未出群山高，瑞光千丈生白毫。一杯未尽银阙涌，乱云脱坏如崩涛。谁为天公洗眸子，应费明河千斛水。遂令冷看世间人，照我湛然心不起。西南火星如弹丸，角尾奕奕苍龙蟠。今宵注眼看不见，更许萤火争清寒。何人舣舟临古汴，千灯夜作鱼龙变。曲折无心逐浪花，低昂赴节随歌板。青荧灭没转前山，浪飐风回岂复坚。明月易低人易散，归来呼酒更重看。堂前月色愈清好，咽咽寒螀鸣露草。卷帘推户寂无人，窗下咿哑惟楚老。南都从事莫羞贫，对月题诗有几人。明朝人事随日出，恍然一梦瑶台客。——宋代·苏轼《中秋见月和子由》
18  振蛰春潜至，湘南人未归。身加一日长，心觉去年非。燎火委虚烬，儿童炫彩衣。异乡无旧识，车马到门稀。——唐代·刘禹锡《元日感怀》
19  感时思弟妹，不寐百忧生。万里经年别，孤灯此夜情。病容非旧日，归思逼新正。早晚重欢会，羁离各长成。——唐代·白居易《除夜寄弟妹》
20  天街晓色瑞烟浓，名纸相传尽贺冬。绣幕家家浑不卷，呼卢笑语自从容。——元代·马臻《至节即事》
21  昼晷已云极，宵漏自此长。未及施政教，所忧变炎凉。公门日多暇，是月农稍忙。高居念田里，苦热安可当。亭午息群物，独游爱方塘。门闭阴寂寂，城高树苍苍。绿筠尚含粉，圆荷始散芳。于焉洒烦抱，可以对华觞。——唐代·韦应物《夏至避暑北池》
1  百草竞春华，丽春应最胜。少须颜色好，多漫枝条剩。纷纷桃李枝，处处总能移。如何此贵重？却怕有人知。——唐代·杜甫《丽春》
1  惜春连日醉昏昏，醒后衣裳见酒痕。细水浮花归别涧，断云含雨入孤村。人闲易有芳时恨，地迥难招自古魂。惭愧流莺相厚意，清晨犹为到西园。——唐代·韩偓《春尽》
2  八风儛遥翮，九野弄清音。一摧云间志，为君苑中禽。——南北朝·萧道成《群鹤咏》
3  临蒸且莫叹炎方，为报秋来雁几行。林邑东回山似戟，牂牁南下水如汤。蒹葭淅沥含秋雾，橘柚玲珑透夕阳。非是白蘋洲畔客，还将远意问潇湘。——唐代·柳宗元《得卢衡州书因以诗寄》
4  少年识事浅，强学干名利。徒闻跃马年，苦无出人智。即事岂徒言，累官非不试。既寡遂性欢，恐招负时累。清冬见远山，积雪凝苍翠。浩然出东林，发我遗世意。惠连素清赏，夙语尘外事。欲缓携手期，流年一何驶。——唐代·王维《赠从弟司库员外絿》
5  辇路生春草，上林花发时。凭高何限意，无复侍臣知。——唐代·李昂《宫中题》
1  十五从军征，八十始得归。道逢乡里人，家中有阿谁？遥看是君家，松柏冢累累。兔从狗窦入，雉从梁上飞。中庭生旅谷，井上生旅葵。舂谷持作饭，采葵持作羹。羹饭一时熟，不知贻阿谁？出门东向望，泪落沾我衣。——两汉·佚名《十五从军行》
2  汉季失权柄，董卓乱天常。志欲图篡弑，先害诸贤良。逼迫迁旧邦，拥主以自疆。海内兴义师，欲共讨不祥。卓众来东下，金甲耀日光。平土人脆弱，来兵皆胡羌。猎野围城邑，所向悉破亡。斩截无孑遗，尸骸相撑拒。马边悬男头，马后载妇女。长驱西入关，迥路险且阻。还顾邈冥冥，肝脾为烂腐。所略有万计，不得令屯聚。或有骨肉俱，欲言不敢语。失意机徵间，辄言毙降虏。要当以亭刃，我曹不活汝。岂复惜性命，不堪其詈骂。或便加棰杖，毒痛参并下。旦则号泣行，夜则悲吟坐。欲死不能得，欲生无一可。彼苍者何辜，乃遭此厄祸。边荒与华异，人俗少义理。处所多霜雪，胡风春夏起。翩翩吹我衣，肃肃入我耳。感时念父母，哀叹无穷已。有客从外来，闻之常欢喜。迎问其消息，辄复非乡里。邂逅徼时愿，骨肉来迎己。己得自解免，当复弃儿子。天属缀人心，念别无会期。存亡永乖隔，不忍与之辞。儿前抱我颈，问母欲何之。人言母当去，岂复有还时。阿母常仁恻，今何更不慈。我尚未成人，奈何不顾思。见此崩五内，恍惚生狂痴。号泣手抚摩，当发复回疑。兼有同时辈，相送告离别。慕我独得归，哀叫声摧裂。马为立踟蹰，车为不转辙。观者皆嘘唏，行路亦呜咽。去去割情恋，遄征日遐迈。悠悠三千里，何时复交会。念我出腹子，匈臆为摧败。既至家人尽，又复无中外。城廓为山林，庭宇生荆艾。白骨不知谁，纵横莫覆盖。出门无人声，豺狼号且吠。茕茕对孤景，怛咤糜肝肺。登高远眺望，魂神忽飞逝。奄若寿命尽，旁人相宽大。为复强视息，虽生何聊赖。托命于新人，竭心自勖励。流离成鄙贱，常恐复捐废。人生几何时，怀忧终年岁。——两汉·蔡琰《悲愤诗》
1  南北驱驰报主情，江花边草笑平生。一年三百六十日，多是横戈马上行。——明代·戚继光《马上作》
2  洞庭白波木叶稀，燕鸿始入吴云飞。吴云寒，燕鸿苦。风号沙宿潇湘浦，节士悲秋泪如雨。白日当天心，照之可以事明主。壮士愤，雄风生。安得倚天剑，跨海斩长鲸。——唐代·李白《临江王节士歌》
3  英雄立马起沙陀，奈此朱梁跋扈何。只手难扶唐社稷，连城犹拥晋山河。风云帐下奇儿在，鼓角灯前老泪多。萧瑟三垂冈下路，至今人唱《百年歌》。——清代·严遂成《三垂冈》
1  凤辇寻春半醉回，仙娥进水御帘开。 牡丹花笑金钿动，传奏吴兴紫笋来。——唐代·张文规《湖州贡焙新茶》
1  罗浮山下四时春，卢橘杨梅次第新。日啖荔枝三百颗，不辞长作岭南人。（不辞 一作：不妨）——宋代·苏轼《惠州一绝》
1  移舟水溅差差绿，倚槛风摆柄柄香。多谢浣纱人未折，雨中留得盖鸳鸯。——唐代·郑谷《莲叶》
1  毕竟西湖六月中，风光不与四时同。接天莲叶无穷碧，映日荷花别样红。——宋代·杨万里《晓出净慈寺送林子方》
2  世间花叶不相伦，花入金盆叶作尘。惟有绿荷红菡萏，卷舒开合任天真。此花此叶常相映，翠减红衰愁杀人。——唐代·李商隐《赠荷花》
3  菱叶萦波荷飐风，荷花深处小船通。 逢郎欲语低头笑，碧玉搔头落水中。——唐代·白居易《采莲曲》
4  浮香绕曲岸，圆影覆华池。常恐秋风早，飘零君不知。——唐代·卢照邻《曲池荷》
5  吴姬越艳楚王妃，争弄莲舟水湿衣。来时浦口花迎入，采罢江头月送归。荷叶罗裙一色裁，芙蓉向脸两边开。乱入池中看不见，闻歌始觉有人来。——唐代·王昌龄《采莲曲二首》
6  素蘤多蒙别艳欺，此花真合在瑶池。无情有恨何人觉？月晓风清欲堕时。——唐代·陆龟蒙《白莲》
7  镜湖三百里，菡萏发荷花。五月西施采，人看隘若耶。回舟不待月，归去越王家。——唐代·李白《子夜吴歌·夏歌》
8  荷叶五寸荷花娇，贴波不碍画船摇；相到薰风四五月，也能遮却美人腰。——清代·石涛《荷花》
9  绿塘摇滟接星津，轧轧兰桡入白蘋。应为洛神波上袜，至今莲蕊有香尘。——唐代·温庭筠《莲花》
10  渌水明秋月，南湖采白蘋。荷花娇欲语，愁杀荡舟人。——唐代·李白《渌水曲》
11  若耶溪傍采莲女，笑隔荷花共人语。日照新妆水底明，风飘香袂空中举。岸上谁家游冶郎，三三五五映垂杨。紫骝嘶入落花去，见此踟蹰空断肠。——唐代·李白《采莲曲》
12  灼灼荷花瑞，亭亭出水中。一茎孤引绿，双影共分红。色夺歌人脸，香乱舞衣风。名莲自可念，况复两心同。——隋代·杜公瞻《咏同心芙蓉》
13  涉江玩秋水，爱此红蕖鲜。攀荷弄其珠，荡漾不成圆。佳人彩云里，欲赠隔远天。相思无因见，怅望凉风前。——唐代·李白《折荷有赠》
14  微风摇紫叶，轻露拂朱房。中池所以绿，待我泛红光。——南北朝·沈约《咏芙蓉》
15  玉雪窍玲珑，纷披绿映红。生生无限意，只在苦心中。——元代·吴师道《莲藕花叶图》
16  青荷盖绿水，芙蓉披红鲜。下有并根藕，上有并头莲。——魏晋·佚名《青阳渡》
17  碧荷生幽泉，朝日艳且鲜。秋花冒绿水，密叶罗青烟。秀色空绝世，馨香为谁传。坐看飞霜满，凋此红芳年。结根未得所，愿托华池边。——唐代·李白《古风·其五十九》
18  九月江南花事休, 芙蓉宛转在中洲。美人笑隔盈盈水, 落日还生渺渺愁。露洗玉盘金殿冷, 风吹罗带锦城秋。相看未用伤迟暮, 别有池塘一种幽。——明代·文徵明《钱氏池上芙蓉》
19  勿言草卉贱，幸宅天池中。微根才出浪，短干未摇风。宁知寸心里，蓄紫复含红！——南北朝·沈约《咏新荷应诏》
20  菡萏香连十顷陂，小姑贪戏采莲迟。 晚来弄水船头湿，更脱红裙裹鸭儿。 船动湖光滟滟秋，贪看年少信船流。 无端隔水抛莲子，遥被人知半日羞。——唐代·皇甫松《采莲子二首》
21  污沟贮浊水，水上叶田田。我来一长叹，知是东溪莲。下有青污泥，馨香无复全。上有红尘扑，颜色不得鲜。物性犹如此，人事亦宜然。托根非其所，不如遭弃捐。昔在溪中日，花叶媚清涟。今年不得地，憔悴府门前。——唐代·白居易《京兆府栽莲》
22  乘辇夜行游，逍遥步西园。双渠相溉灌，嘉木绕通川。卑枝拂羽盖，修条摩苍天。惊风扶轮毂，飞鸟翔我前。丹霞夹明月，华星出云间。上天垂光采，五色一何鲜。寿命非松乔，谁能得神仙。遨游快心意，保己终百年。——魏晋·曹丕《芙蓉池作》
1  素蘤多蒙别艳欺，此花端合在瑶池。无情有恨何人觉？月晓风清欲堕时。——唐代·陆龟蒙《和袭美木兰后池三咏·白莲》
1  花开不并百花丛，独立疏篱趣未穷。宁可枝头抱香死，何曾吹落北风中。——宋代·郑思肖《寒菊》
2  秋丛绕舍似陶家，遍绕篱边日渐斜。 不是花中偏爱菊，此花开尽更无花。——唐代·元稹《菊花》
3  昨日登高罢，今朝更举觞。菊花何太苦，遭此两重阳？——唐代·李白《九月十日即事》
4  待到秋来九月八，我花开后百花杀。冲天香阵透长安，满城尽带黄金甲。——唐代·黄巢《不第后赋菊》
5  飒飒西风满院栽，蕊寒香冷蝶难来。 他年我若为青帝，报与桃花一处开。——唐代·黄巢《题菊花》
6  强欲登高去，无人送酒来。遥怜故园菊，应傍战场开。——唐代·岑参《行军九日思长安故园》
7  暗暗淡淡紫，融融冶冶黄。陶令篱边色，罗含宅里香。几时禁重露，实是怯残阳。愿泛金鹦鹉，升君白玉堂。——唐代·李商隐《菊花》
8  故园三径吐幽丛，一夜玄霜坠碧空。多少天涯未归客，尽借篱落看秋风。——明代·唐寅《菊花》
9  秋菊有佳色，裛露掇其英。泛此忘忧物，远我遗世情。一觞虽独尽，杯尽壶自倾。日入群动息，归鸟趋林鸣。啸傲东轩下，聊复得此生。——魏晋·陶渊明《饮酒·其四》
10  心逐南云逝，形随北雁来。故乡篱下菊，今日几花开。——南北朝·江总《于长安归还扬州九月九日行薇山亭赋韵》
11  一夜新霜著瓦轻，芭蕉新折败荷倾。耐寒唯有东篱菊，金粟初开晓更清。——唐代·白居易《咏菊》
12  云物凄凉拂曙流，汉家宫阙动高秋。残星几点雁横塞，长笛一声人倚楼。紫艳半开篱菊静，红衣落尽渚莲愁。鲈鱼正美不归去，空戴南冠学楚囚。——唐代·赵嘏《长安晚秋》
13  王孙莫把比蓬蒿，九日枝枝近鬓毛。露湿秋香满池岸，由来不羡瓦松高。——唐代·郑谷《菊》
14  满园花菊郁金黄，中有孤丛色似霜。 还似今朝歌酒席，白头翁入少年场。——唐代·白居易《重阳席上赋白菊》
15  露凝霜重渐倾欹，宴赏才过小雪时。蒂有余香金淡泊，枝无全叶翠离披。半床落月蛩声病，万里寒云雁阵迟。明岁秋风知再会，暂时分手莫相思。——清代·曹雪芹《残菊》
16  浅红淡白间深黄，簇簇新妆阵阵香。无限枝头好颜色，可怜开不为重阳。——明代·丘浚《咏菊》
17  轻肌弱骨散幽葩，更将金蕊泛流霞。欲知却老延龄药，百草摧时始起花。——宋代·苏轼《赵昌寒菊》
18  杖履逍遥五柳旁，一辞独擅晋文章。黄花本是无情物，也共先生晚节香。——明代·于谦《过菊江亭》
19  和泽周三春，清凉素秋节。露凝无游氛，天高肃景澈。陵岑耸逸峰，遥瞻皆奇绝。芳菊开林耀，青松冠岩列。怀此贞秀姿，卓为霜下杰。衔觞念幽人，千载抚尔诀。检素不获展，厌厌竟良月。——魏晋·陶渊明《和郭主簿·其二》
20  为忆长安烂熳开，我今移尔满庭栽。 红兰莫笑青青色，曾向龙山泛酒来。——唐代·韦庄《庭前菊》
21  晚艳出荒篱，冷香著秋水。忆向山中见，伴蛩石壁里。——唐代·王建《野菊》
22  战罢秋风笑物华，野人偏自献黄花。已看铁骨经霜老，莫遣金心带雨斜。——明代·张煌言《野人饷菊有感》
23  篱畔秋酣一觉清，和云伴月不分明。登仙非慕庄生蝶，忆旧还寻陶令盟。睡去依依随雁断，惊回故故恼蛩鸣。醒时幽怨同谁诉，衰草寒烟无限情。——清代·曹雪芹《菊梦》
24  清香裛露对高斋，泛酒偏能浣旅怀。 不似春风逞红艳，镜前空坠玉人钗。——唐代·司空图《华下对菊》
25  庭前甘菊移时晚，青蕊重阳不堪摘。明日萧条醉尽醒，残花烂熳开何益？篱边野外多众芳，采撷细琐升中堂。念兹空长大枝叶，结根失所缠风霜。——唐代·杜甫《叹庭前甘菊花》
26  怅望西风抱闷思，蓼红苇白断肠时。空篱旧圃秋无迹，瘦月清霜梦有知。念念心随归雁远，寥寥坐听晚砧痴。谁怜我为黄花病，慰语重阳会有期。——清代·曹雪芹《忆菊》
27  卧病高秋留海浦，明日重阳更风雨。杜门不出长苍苔，令我天涯心独苦。篱角黄花亲手栽，近节如何独未开。含芳閟采亮有以，使君昨暮徵诗来。凌晨试遣霜根送，畚玉虽微甚珍重。极知无意竞秋光，往作横窗岁寒供。忆我初客天子都，西垣植此常千株，结花年年应吹帽，始信南邦事尽殊。愿得封培自今日，何间朱崖万家室。秋香端不负乾坤，但愿箫管乱畴匹。归去来兮虽得归，念归政自莫轻违。他日采英林下酌，谁向清霜望翠微。——宋代·胡铨《送菊》
28  欲讯秋情众莫知，喃喃负手叩东篱。孤标傲世偕谁隐，一样花开为底迟？圃露庭霜何寂寞，鸿归蛩病可相思？休言举世无谈者，解语何妨话片时。——清代·曹雪芹《问菊》
1  清溪清我心，水色异诸水。借问新安江，见底何如此。人行明镜中，鸟度屏风里。向晚猩猩啼，空悲远游子。——唐代·李白《清溪行》
1  未游沧海早知名，有骨还从肉上生。 莫道无心畏雷电，海龙王处也横行。——唐代·皮日休《咏蟹》
1  北上太行山，艰哉何巍巍！羊肠坂诘屈，车轮为之摧。树木何萧瑟，北风声正悲。熊罴对我蹲，虎豹夹路啼。溪谷少人民，雪落何霏霏！延颈长叹息，远行多所怀。我心何怫郁，思欲一东归。水深桥梁绝，中路正徘徊。迷惑失故路，薄暮无宿栖。行行日已远，人马同时饥。担囊行取薪，斧冰持作糜。悲彼《东山》诗，悠悠使我哀。——魏晋·曹操《苦寒行》
2  海畔风吹冻泥裂，枯桐叶落枝梢折。 横笛闻声不见人，红旗直上天山雪。——唐代·陈羽《从军行》
3  息徒兰圃，秣马华山。流磻平皋，垂纶长川。目送归鸿，手挥五弦。俯仰自得，游心太玄。嘉彼钓叟，得鱼忘筌。郢人逝矣，谁与尽言？——魏晋·嵇康《赠秀才入军·其十四》
4  梅花南北路，风雨湿征衣。出岭同谁出？归乡如不归！山河千古在，城郭一时非。饿死真吾志，梦中行采薇。——宋代·文天祥《南安军》
1  一叶渔船两小童，收篙停棹坐船中。怪生无雨都张伞，不是遮头是使风。——宋代·杨万里《舟过安仁》
2  古庙依青嶂，行宫枕碧流。水声山色锁妆楼。往事思悠悠。云雨朝还暮，烟花春复秋。啼猿何必近孤舟。行客自多愁。——唐代·李珣《巫山一段云·古庙依青嶂》
3  南湖秋水夜无烟，耐可乘流直上天。且就洞庭赊月色，将船买酒白云边。——唐代·李白《游洞庭湖五首·其二》
4  自作新词韵最娇，小红低唱我吹箫。曲终过尽松陵路，回首烟波十四桥。——宋代·姜夔《过垂虹》
5  十二峰头秋草荒，冷烟寒月过瞿塘。青枫江上孤舟客，不听猿啼亦断肠。——明代·何景明《竹枝词》
6  客游倦水宿，风潮难具论。洲岛骤回合，圻岸屡崩奔。乘月听哀狖，浥露馥芳荪。春晚绿野秀，岩高白云屯。千念集日夜，万感盈朝昏。攀崖照石镜，牵叶入松门。三江事多往，九派理空存。灵物郄珍怪，异人秘精魂。金膏灭明光，水碧辍流温。徒作千里曲，弦绝念弥敦。——南北朝·谢灵运《入彭蠡湖口》
7  捍索桅竿立啸空，篙师酣寝浪花中。故应菅蒯知心腹，弱缆能争万里风。此生归路愈茫然，无数青山水拍天。犹有小船来卖饼，喜闻墟落在山前。我行都是退之诗，真有人家水半扉。千顷桑麻在船底，空余石发挂鱼衣。日轮亭午汗珠融，谁识南讹长养功。暴雨过云聊一快，未妨明月却当空。卧看落月横千丈，起唤清风得半帆。且并水村欹侧过，人间何处不巉岩。——宋代·苏轼《慈湖夹阻风》
8  洪波舣楫泛中流，凫淑鸥汀揽胜游。数点渔舟歌欸乃，诗情恍在白苹洲。——清代·罗元琦《黄河泛舟》
9  江上春风留客舟，无穷归思满东流。与君尽日闲临水，贪看飞花忘却愁。——宋代·方泽《武昌阻风》
1  清明时节雨纷纷，路上行人欲断魂。借问酒家何处有，牧童遥指杏花村。——唐代·杜牧《清明》
2  莫言下岭便无难，赚得行人错喜欢。&错喜欢 一作：空喜欢&正入万山圈子里，一山放过一山拦。&放过 一作：放出&——宋代·杨万里《过松源晨炊漆公店》
3  巫山夹青天，巴水流若兹。巴水忽可尽，青天无到时。三朝上黄牛，三暮行太迟。三朝又三暮，不觉鬓成丝。——唐代·李白《上三峡》
4  岁星周一纪，四过六盘山。路辟蚕丛险，人歌马足孱。时危多战垒，将猛守萧关。追溯前朝事，今来喜客闲。——清代·何福堃《途中杂咏》
1  中山孺子倚新妆，郑女燕姬独擅场。齐唱宪王春乐府，金梁桥外月如霜。——明代·李梦阳《汴京元夕》
1  孤山寺北贾亭西，水面初平云脚低。几处早莺争暖树，谁家新燕啄春泥。乱花渐欲迷人眼，浅草才能没马蹄。最爱湖东行不足，绿杨阴里白沙堤。——唐代·白居易《钱塘湖春行》
2  毕竟西湖六月中，风光不与四时同。接天莲叶无穷碧，映日荷花别样红。——宋代·杨万里《晓出净慈寺送林子方》
3  水光潋滟晴方好，山色空蒙雨亦奇。&蒙 通：濛&欲把西湖比西子，淡妆浓抹总相宜。&淡妆浓抹 一作：浓妆淡抹&——宋代·苏轼《饮湖上初晴后雨二首·其二》
4  黑云翻墨未遮山，白雨跳珠乱入船。卷地风来忽吹散，望湖楼下水如天。——宋代·苏轼《六月二十七日望湖楼醉书》
5  花开红树乱莺啼，草长平湖白鹭飞。风日晴和人意好，夕阳箫鼓几船归。——宋代·徐元杰《湖上》
6  湖上春来似画图，乱峰围绕水平铺。松排山面千重翠，月点波心一颗珠。碧毯线头抽早稻，青罗裙带展新蒲。未能抛得杭州去，一半勾留是此湖。——唐代·白居易《春题湖上》
7  朝曦迎客艳重冈，晚雨留人入醉乡。此意自佳君不会，一杯当属水仙王。——宋代·苏轼《饮湖上初晴后雨二首·其一》
8  西湖春色归，春水绿于染。群芳烂不收，东风落如糁。参军春思乱如云，白发题诗愁送春。遥知湖上一樽酒，能忆天涯万里人。万里思春尚有情，忽逢春至客心惊。雪消门外千山绿，花发江边二月晴。少年把酒逢春色，今日逢春头已白。异乡物态与人殊，惟有东风旧相识。——宋代·欧阳修《春日西湖寄谢法曹歌》
9  东南第一名州，西湖自古多佳丽。临堤台榭，画船楼阁，游人歌吹。十里荷花，三秋桂子，四山晴翠。使百年南渡，一时豪杰，都忘却、平生志。可惜天旋时异，藉何人、雪当年耻？登临形胜，感伤今古，发挥英气。力士推山，天吴移水，作农桑地。借钱塘潮汐，为君洗尽，岳将军泪！——宋代·陈德武《水龙吟·西湖怀古》
1  王杨卢骆当时体，轻薄为文哂未休。尔曹身与名俱灭，不废江河万古流。——唐代·杜甫《戏为六绝句·其二》
1  晚年唯好静，万事不关心。自顾无长策，空知返旧林。 松风吹解带，山月照弹琴。君问穷通理，渔歌入浦深。——唐代·王维《酬张少府》
2  人心如良苗，得养乃滋长；苗以泉水灌，心以理义养。一日不读书，胸臆无佳想。一月不读书，耳目失精爽。——清代·萧抡谓《读书有所见作》
3  归山深浅去，须尽丘壑美。莫学武陵人，暂游桃源里。——唐代·裴迪《崔九欲往南山马上口号与别》
4  百战功成翻爱静，侯门渐欲似仙家。墙头雨细垂纤草，水面风回聚落花。井放辘轳闲浸酒，笼开鹦鹉报煎茶。几人图在凌烟阁，曾不交锋向塞沙？——唐代·张蠙《夏日题老将林亭》
5  游莫逐炎洲翠，栖莫近吴宫燕。吴宫火起焚巢窠，炎洲逐翠遭网罗。萧条两翅蓬蒿下，纵有鹰鹯奈若何。——唐代·李白《野田黄雀行》
6  兄去游东阁，才堪直北扉。莫忧持橐晚，姑记乞身归。道义无今古，功名有是非。临分出苦语，不敢计从违。——宋代·陆游《送仲高兄宫学秩满赴行在》
1  汉水临襄阳，花开大堤暖。佳期大堤下，泪向南云满。春风无复情，吹我梦魂散。不见眼中人，天长音信断。——唐代·李白《大堤曲》
1  汀洲无浪复无烟，楚客相思益渺然。汉口夕阳斜渡鸟，洞庭秋水远连天。孤城背岭寒吹角，独树临江夜泊船。贾谊上书忧汉室，长沙谪去古今怜。——唐代·刘长卿《自夏口至鹦鹉洲夕望岳阳寄源中丞》
1  黄昏鼓角似边州，三十年前上此楼。今日山城对垂泪，伤心不独为悲秋。——唐代·李益《上汝州郡楼》
1  吾家洗砚池头树，个个花开淡墨痕。不要人夸好颜色，只流清气满乾坤。&版本一&我家洗砚池边树，朵朵花开淡墨痕。不要人夸颜色好，只留清气满乾坤。&版本二&——元代·王冕《墨梅》
2  远上寒山石径斜，白云深处有人家。停车坐爱枫林晚，霜叶红于二月花。——唐代·杜牧《山行》
3  花开不并百花丛，独立疏篱趣未穷。宁可枝头抱香死，何曾吹落北风中。——宋代·郑思肖《寒菊》
4  冰雪林中著此身，不同桃李混芳尘。忽然一夜清香发，散作乾坤万里春。——元代·王冕《白梅》
5  亭亭山上松，瑟瑟谷中风。风声一何盛，松枝一何劲。冰霜正惨凄，终岁常端正。岂不罹凝寒，松柏有本性。——魏晋·刘桢《赠从弟》
6  胡马大宛名，锋棱瘦骨成。竹批双耳峻，风入四蹄轻。所向无空阔，真堪托死生。骁腾有如此，万里可横行。——唐代·杜甫《房兵曹胡马诗》
7  兔园标物序，惊时最是梅。衔霜当路发，映雪拟寒开。枝横却月观，花绕凌风台。朝洒长门泣，夕驻临邛杯。应知早飘落，故逐上春来。——南北朝·何逊《咏早梅》
8  耕犁千亩实千箱，力尽筋疲谁复伤？但得众生皆得饱，不辞羸病卧残阳。——宋代·李纲《病牛》
9  晨起开门雪满山，雪晴云淡日光寒。檐流未滴梅花冻，一种清孤不等闲。——清代·郑燮《山中雪后》
10  四月清和雨乍晴，南山当户转分明。更无柳絮因风起，惟有葵花向日倾。——宋代·司马光《客中初夏》
11  万木冻欲折，孤根暖独回。前村深雪里，昨夜一枝开。风递幽香出，禽窥素艳来。明年如应律，先发望春台。——唐代·齐己《早梅》
12  一夜新霜著瓦轻，芭蕉新折败荷倾。耐寒唯有东篱菊，金粟初开晓更清。——唐代·白居易《咏菊》
13  肃肃凉风生，加我林壑清。驱烟寻涧户，卷雾出山楹。去来固无迹，动息如有情。日落山水静，为君起松声。&版本一&肃肃凉景生，加我林壑清。驱烟寻涧户，卷雾出山楹。去来固无迹，动息如有情。日落山水静，为君起松声。&版本二&——唐代·王勃《咏风》
14  涉江玩秋水，爱此红蕖鲜。攀荷弄其珠，荡漾不成圆。佳人彩云里，欲赠隔远天。相思无因见，怅望凉风前。——唐代·李白《折荷有赠》
15  不炼金丹不坐禅，不为商贾不耕田。闲来写就青山卖，不使人间造孽钱。——明代·唐寅《言志》
16  并刀昨夜匣中鸣，燕赵悲歌最不平；易水潺湲云草碧，可怜无处送荆卿！——明代·陈子龙《渡易水》
17  山中何所有，岭上多白云。只可自怡悦，不堪持赠君。——南北朝·陶弘景《诏问山中何所有赋诗以答》
18  十年无梦得还家，独立青峰野水涯。天地寂寥山雨歇，几生修得到梅花？——宋代·谢枋得《武夷山中》
19  韩信在淮阴，少年相欺凌。屈体若无骨，壮心有所凭。一遭龙颜君，啸咤从此兴。千金答漂母，万古共嗟称。而我竟何为？寒苦坐相仍。长风入短袂，内手如怀冰。故友不相恤，新交宁见矜？摧残槛中虎，羁绁韝上鹰。何时腾风云，搏击申所能？——唐代·李白《赠新平少年》
20  千岩万壑不辞劳，远看方知出身高。——黄檗 溪涧岂能留得住，终归大海作波涛。——李忱——唐代·李忱《瀑布联句》
21  君不见昆吾铁冶飞炎烟，红光紫气俱赫然。 良工锻炼凡几年，铸得宝剑名龙泉。龙泉颜色如霜雪，良工咨嗟叹奇绝。琉璃玉匣吐莲花，错镂金环映明月。 正逢天下无风尘，幸得周防君子身。精光黯黯青蛇色，文章片片绿龟鳞。非直结交游侠子，亦曾亲近英雄人。 何言中路遭弃捐，零落漂沦古狱边。虽复尘埋无所用， 犹能夜夜气冲天。——唐代·郭震《古剑篇》
22  林中有奇鸟，自言是凤凰。清朝饮醴泉，日夕栖山冈。高鸣彻九州，延颈望八荒。适逢商风起，羽翼自摧藏。一去昆仑西，何时复回翔。但恨处非位，怆悢使心伤。——魏晋·阮籍《咏怀八十二首·其七十九》
23  八风儛遥翮，九野弄清音。一摧云间志，为君苑中禽。——南北朝·萧道成《群鹤咏》
24  璇室群酣夜，璜溪独钓时。浮云看富贵，流水淡须眉。偶应非熊兆，尊为帝者师。轩裳如固有，千载起人思。——明代·刘基《题太公钓渭图》
25  人言此是海门关，海眼无涯骇众观。天地偶然留砥柱，江山有此障狂澜。坚如猛士敌场立，危似孤臣末世难。明日登峰须造极，渺观宇宙我心宽。——宋代·谢枋得《小孤山》
26  松生数寸时，遂为草所没。未见笼云心，谁知负霜骨。弱干可摧残，纤茎易陵忽。何当数千尺，为君覆明月。——南北朝·吴均《赠王桂阳》
27  锋镝牢囚取次过，依然不废我弦歌。死犹未肯输心去，贫亦岂能奈我何！廿两棉花装破被，三根松木煮空锅。一冬也是堂堂地，岂信人间胜著多。——清代·黄宗羲《山居杂咏》
28  火山今始见，突兀蒲昌东。赤焰烧虏云，炎氛蒸塞空。不知阴阳炭，何独烧此中？我来严冬时，山下多炎风。人马尽汗流，孰知造化工！——唐代·岑参《经火山》
29  箨落长竿削玉开，君看母笋是龙材。更容一夜抽千尺，别却池园数寸泥。斫取青光写楚辞，腻香春粉黑离离。无情有恨何人见，露压烟啼千万枝。家泉石眼两三茎，晓看阴根紫脉生。今年水曲春沙上，笛管新篁拔玉青。古竹老梢惹碧云，茂陵归卧叹清贫。风吹千亩迎雨啸，鸟重一枝入酒尊。——唐代·李贺《昌谷北园新笋四首》
30  弱冠弄柔翰，卓荦观群书。著论准过秦，作赋拟子虚。边城苦鸣镝，羽檄飞京都。虽非甲胄士，畴昔览穰苴。长啸激清风，志若无东吴。铅刀贵一割，梦想骋良图。左眄澄江湘，右盻定羌胡。功成不受爵，长揖归田庐。郁郁涧底松，离离山上苗。以彼径寸茎，荫此百尺条。世胄蹑高位，英俊沉下僚。地势使之然，由来非一朝。金张藉旧业，七叶珥汉貂。冯公岂不伟，白首不见招。吾希段干木，偃息藩魏君。吾慕鲁仲连，谈笑却秦军。当世贵不羁，遭难能解纷。功成耻受赏，高节卓不群。临组不肯绁，对珪宁肯分。连玺曜前庭，比之犹浮云。济济京城内，赫赫王侯居。冠盖荫四术，朱轮竟长衢。朝集金张馆，暮宿许史庐。南邻击钟磬，北里吹笙竽。寂寂杨子宅，门无卿相舆。寥寥空宇中，所讲在玄虚。言论准宣尼，辞赋拟相如。悠悠百世后，英名擅八区。皓天舒白日，灵景耀神州。列宅紫宫里，飞宇若云浮。峨峨高门内，蔼蔼皆王侯。自非攀龙客，何为歘来游。被褐出阊阖，高步追许由。振衣千仞冈，濯足万里流。荆轲饮燕市，酒酣气益震。哀歌和渐离，谓若傍无人。虽无壮士节，与世亦殊伦。高眄邈四海，豪右何足陈。贵者虽自贵，视之若埃尘。贱者虽自贱，重之若千钧。主父宦不达，骨肉还相薄。买臣困樵采，伉俪不安宅。陈平无产业，归来翳负郭。长卿还成都，壁立何寥廓。四贤岂不伟，遗烈光篇籍。当其未遇时，忧在填沟壑。英雄有迍邅，由来自古昔。何世无奇才，遗之在草泽。习习笼中鸟，举翮触四隅。落落穷巷士，抱影守空庐。出门无通路，枳棘塞中涂。计策弃不收，块若枯池鱼。外望无寸禄，内顾无斗储。亲戚还相蔑，朋友日夜疏。苏秦北游说，李斯西上书。俯仰生荣华，咄嗟复雕枯。饮河期满腹，贵足不愿余。巢林栖一枝，可为达士模。——魏晋·左思《咏史八首》
31  海燕虽微渺，乘春亦暂来。岂知泥滓贱，只见玉堂开。绣户时双入，华堂日几回。无心与物竞，鹰隼莫相猜。——唐代·张九龄《咏燕》
32  宿昔青云志，蹉跎白发年。谁知明镜里，形影自相怜。——唐代·张九龄《照镜见白发》
33  胡地苜蓿美，轮台征马肥。大夫讨匈奴，前月西出师。甲兵未得战，降虏来如归。橐驼何连连，穹帐亦累累。阴山烽火灭，剑水羽书稀。却笑霍嫖姚，区区徒尔为。西郊候中军，平沙悬落晖。驿马从西来，双节夹路驰。喜鹊捧金印，蛟龙盘画旗。如公未四十，富贵能及时。直上排青云，傍看疾若飞。前年斩楼兰，去岁平月支。天子日殊宠，朝廷方见推。何幸一书生，忽蒙国士知。侧身佐戎幕，敛衽事边陲。自逐定远侯，亦著短后衣。近来能走马，不弱并州儿。——唐代·岑参《北庭西郊候封大夫受降回军献上》
34  桂布白似雪，吴绵软于云。布重绵且厚，为裘有余温。朝拥坐至暮，夜覆眠达晨。谁知严冬月，支体暖如春。中夕忽有念，抚裘起逡巡。丈夫贵兼济，岂独善一身。安得万里裘，盖裹周四垠。稳暖皆如我，天下无寒人。——唐代·白居易《新制布裘》
35  凄风淅沥飞严霜，苍鹰上击翻曙光。云披雾裂虹霓断，霹雳掣电捎平冈。砉然劲翮剪荆棘，下攫狐兔腾苍茫。爪毛吻血百鸟逝，独立四顾时激昂。炎风溽暑忽然至，羽翼脱落自摧藏。草中狸鼠足为患，一夕十顾惊且伤。但愿清商复为假，拔去万累云间翔。——唐代·柳宗元《笼鹰词》
36  吾与二三子，平生结交深。俱怀鸿鹄志，昔有鶺鴒心。逸气假毫翰，清风在竹林。达是酒中趣，琴上偶然音。——唐代·孟浩然《洗然弟竹亭》
37  弱植不盈尺，远意驻蓬赢。月寒空阶曙，幽梦彩云生。粪壤擢珠树，莓苔插琼英。芳根閟颜色，徂岁为谁荣。——唐代·柳宗元《新植海石榴》
38  皿虫化为疠，夷俗多所神。衔猜每腊毒，谋富不为仁。蔬果自远至，杯酒盈肆陈。言甘中必苦，何用知其真？华洁事外饰，尤病中州人。钱刀恐贾害，饥至益逡巡。窜伏常战栗，怀故逾悲辛。庶氏有嘉草，攻襘事久泯。炎帝垂灵编，言此殊足珍。崎驱乃有得，托以全余身。纷敷碧树阴，眄睐心所亲。——唐代·柳宗元《种白蘘荷》
1  挽弓当挽强，用箭当用长。射人先射马，擒贼先擒王。杀人亦有限，列国自有疆。苟能制侵陵，岂在多杀伤。——唐代·杜甫《前出塞九首·其六》
2  粗缯大布裹生涯，腹有诗书气自华。厌伴老儒烹瓠叶，强随举子踏槐花。囊空不办寻春马，眼乱行看择婿车。得意犹堪夸世俗，诏黄新湿字如鸦。——宋代·苏轼《和董传留别》
3  宰嚭亡吴国，西施陷恶名。浣纱春水急，似有不平声。——唐代·崔道融《西施滩》
4  飞光飞光，劝尔一杯酒。吾不识青天高，黄地厚。唯见月寒日暖，来煎人寿。食熊则肥，食蛙则瘦。神君何在？太一安有？天东有若木，下置衔烛龙。吾将斩龙足，嚼龙肉，使之朝不得回，夜不得伏。自然老者不死，少者不哭。何为服黄金、吞白玉？谁似任公子，云中骑碧驴？刘彻茂陵多滞骨，嬴政梓棺费鲍鱼。——唐代·李贺《苦昼短》
5  莫唱当年长恨歌，人间亦自有银河。石壕村里夫妻别，泪比长生殿上多。——清代·袁枚《马嵬》
6  庾信文章老更成，凌云健笔意纵横。今人嗤点流传赋，不觉前贤畏后生。王杨卢骆当时体，轻薄为文哂未休。尔曹身与名俱灭，不废江河万古流。纵使卢王操翰墨，劣于汉魏近风骚。龙文虎脊皆君驭，历块过都见尔曹。才力应难夸数公，凡今谁是出群雄。或看翡翠兰苕上，未掣鲸鱼碧海中。不薄今人爱古人，清词丽句必为邻。窃攀屈宋宜方驾，恐与齐梁作后尘。未及前贤更勿疑，递相祖述复先谁。别裁伪体亲风雅，转益多师是汝师。——唐代·杜甫《戏为六绝句》
7  丈夫非无泪，不洒离别间。杖剑对尊酒，耻为游子颜。蝮蛇一螫手，壮士即解腕。所志在功名，离别何足叹。——唐代·陆龟蒙《别离》
8  竹帛烟销帝业虚，关河空锁祖龙居。坑灰未冷山东乱，刘项原来不读书。——唐代·章碣《焚书坑》
9  一语天然万古新，豪华落尽见真淳。南窗白日羲皇上，未害渊明是晋人。——金朝·元好问《论诗三十首·其四》
10  诸葛大名垂宇宙，宗臣遗像肃清高。三分割据纡筹策，万古云霄一羽毛。伯仲之间见伊吕，指挥若定失萧曹。运移汉祚终难复，志决身歼军务劳。——唐代·杜甫《咏怀古迹五首·其五》
11  火山六月应更热，赤亭道口行人绝。知君惯度祁连城，岂能愁见轮台月。脱鞍暂入酒家垆，送君万里西击胡。功名祗向马上取，真是英雄一丈夫。——唐代·岑参《送李副使赴碛西官军》
12  只眼须凭自主张，纷纷艺苑漫雌黄。矮人看戏何曾见，都是随人说短长。——清代·赵翼《论诗五首·其三》
13  独写菖蒲竹叶杯，蓬城芳草踏初回。情知不向瓯江死，舟楫何劳吊屈来。——明代·汤显祖《午日处州禁竞渡》
14  铁甲长戈死未忘，堆盘色相喜先尝。螯封嫩玉双双满，壳凸红脂块块香。多肉更怜卿八足，助情谁劝我千觞。对兹佳品酬佳节，桂拂清风菊带霜。——清代·曹雪芹《螃蟹咏》
15  满眼生机转化钧，天工人巧日争新。预支五百年新意，到了千年又觉陈。——清代·赵翼《论诗五首·其一》
16  采采流水，蓬蓬远春。窈窕深谷，时见美人。碧桃满树，风日水滨。柳阴路曲，流莺比邻。乘之愈往，识之愈真。如将不尽，与古为新。——唐代·司空图《诗品二十四则·纤秾》
17  莫将画竹论难易，刚道繁难简更难。君看萧萧只数叶，满堂风雨不胜寒。——明代·李东阳《柯敬仲墨竹》
18  君不见巴乡气候与华别，年年十月梅花发。上苑今应雪作花，宁知此地花为雪。自从迁播落黔巴，三见江上开新花。故园风花虚洛汭，穷峡凝云度岁华。花情纵似河阳好，客心倍伤边候早。春候飒惊楼上梅，霜威未落江潭草。江水侵天去不还，楼花覆帘空坐攀。一向花前看白发，几回梦里忆红颜。红颜白发云泥改，何异桑田移碧海。却想华年故国时，唯馀一片空心在。空心吊影向谁陈，云台仙阁旧游人。傥知巴树连冬发，应怜南国气长春。——唐代·卢僎《十月梅花书赠》
19  上人学苦空，百念已灰冷。剑头唯一吷，焦谷无新颖。胡为逐吾辈，文字争蔚炳？新诗如玉屑，出语便清警。退之论草书，万事未尝屏。忧愁不平气，一寓笔所骋。颇怪浮屠人，视身如丘井。颓然寄淡泊，谁与发豪猛？细思乃不然，真巧非幻影。欲令诗语妙，无厌空且静。静故了群动，空故纳万境。阅世走人间，观身卧云岭。成酸杂众好，中有至味永。诗法不相妨，此语当更请。——宋代·苏轼《送参寥师》
20  剑阁横云峻，銮舆出狩回。翠屏千仞合，丹嶂五丁开。灌木萦旗转，仙云拂马来。乘时方在德，嗟尔勒铭才。——唐代·李隆基《幸蜀西至剑门》
21  兰亭茧纸入昭陵，世间遗迹犹龙腾。颜公变法出新意，细筋入骨如秋鹰。徐家父子亦秀绝，字外出力中藏棱。峄山传刻典刑在，千载笔法留阳冰。杜陵评书贵瘦硬，此论未公吾不凭。短长肥瘦各有态，玉环飞燕谁敢憎。吴兴太守真好古，购买断缺挥缣缯。龟趺入座螭隐壁，空斋昼静闻登登。奇踪散出走吴越，胜事传说夸友朋。书来讫诗要自写，为把栗尾书溪藤。后来视今犹视昔，过眼百年如风灯。他年刘郎忆贺监，还道同时须服膺。——宋代·苏轼《孙莘老求墨妙亭诗》
22  泜水清且浅，沙砾明可数。漾漾浮轻波，悠悠汇远浦。千山倒空青，乱石兀崖堵。我来恣游泳，浩歌怀往古。逼侧井陉道，卒列不成伍。背水造奇谋，赤帜立赵土。韩信购左车，张耳陋肺腑。何不赦陈馀，与之归汉主？——清代·郑板桥《泜水》
23  圣人不利己，忧济在元元。黄屋非尧意，瑶台安可论？吾闻西方化，清净道弥敦。奈何穷金玉，雕刻以为尊？云构山林尽，瑶图珠翠烦。鬼工尚未可，人力安能存？夸愚适增累，矜智道逾昏。——唐代·陈子昂《感遇诗三十八首·其十九》
24  春风吹船著吾溪，扶藜上读《中兴碑》。平生半世看墨本，摩挲石刻鬓成丝。明皇不作苞桑计，颠倒四海由禄儿。九庙不守乘舆西，万官已作鸟择栖。抚军监国太子事，何乃趣取大物为？事有至难天幸耳，上皇蹰蹐还京师。内间张后色可否？外间李父颐指挥。南内凄凉几苟活，高将军去事尤危。臣结春秋二三策，臣甫杜鹃再拜诗。安知忠臣痛至骨，世上但赏琼琚词。同来野僧六七辈，亦有文士相追随。断崖苍藓对立久，冻雨为洗前朝悲。——宋代·黄庭坚《书摩崖碑后》
25  望夷宫中鹿为马，秦人半死长城下。避时不独商山翁，亦有桃源种桃者。此来种桃经几春，采花食实枝为薪。儿孙生长与世隔，虽有父子无君臣。渔郎漾舟迷远近，花间相见因相问。世上那知古有秦，山中岂料今为晋。闻道长安吹战尘，春风回首一沾巾。重华一去宁复得，天下纷纷经几秦。——宋代·王安石《桃源行》
26  叶落当归根，云沉久必起。黎人多良田，征歛苦倍蓰。诛求尽余粒，尚豢犊与豕。昨当租吏来，宰割充盘几。吏怒反索金，黎民那有此。泣向逻者借，刻箭以为誓。贷一每输百，朘削痛入髓。生当剥肌肉，死则长已矣。薄诉吏转嗔，锁缚不复视。黎儿愤勇决，挺身负戈矢。枪急千人奔，犯顺非得已。赫赫王章存，令人弃如纸。朔风戒良节，赫赫张皇师。军门号令严，震肃将天威。壮士快鞍马，锋镞如星飞。一举破贼垒，刀斧纷纭挥。剖尸越邱阜，踏血腥川坻。白日暗西岭，瘴气昏余晖。翅鼠堕我前，饥鸟逐人归。征夫怀惨忧，涕泗沾我衣。黎人本同性，云何发祸机？神武贵勿杀，不在斩获为。息火当息薪，弭兵当弭饥。谁生此厉阶，哲士知其非。——明代·钱嶫《悯黎咏》
1  海客谈瀛洲，烟涛微茫信难求；越人语天姥，云霞明灭或可睹。天姥连天向天横，势拔五岳掩赤城。天台四万八千丈，对此欲倒东南倾。&四万 一作：一万&我欲因之梦吴越，一夜飞度镜湖月。&度 通：渡&湖月照我影，送我至剡溪。谢公宿处今尚在，渌水荡漾清猿啼。脚著谢公屐，身登青云梯。半壁见海日，空中闻天鸡。千岩万转路不定，迷花倚石忽已暝。熊咆龙吟殷岩泉，栗深林兮惊层巅。云青青兮欲雨，水澹澹兮生烟。列缺霹雳，丘峦崩摧。洞天石扉，訇然中开。青冥浩荡不见底，日月照耀金银台。 霓为衣兮风为马，云之君兮纷纷而来下。虎鼓瑟兮鸾回车，仙之人兮列如麻。忽魂悸以魄动，恍惊起而长嗟。惟觉时之枕席，失向来之烟霞。世间行乐亦如此，古来万事东流水。别君去兮何时还？且放白鹿青崖间，须行即骑访名山。安能摧眉折腰事权贵，使我不得开心颜!——唐代·李白《梦游天姥吟留别》
2  浮云终日行，游子久不至。三夜频梦君，情亲见君意。告归常局促，苦道来不易。江湖多风波，舟楫恐失坠。出门搔白首，若负平生志。冠盖满京华，斯人独憔悴。孰云网恢恢，将老身反累。千秋万岁名，寂寞身后事。——唐代·杜甫《梦李白二首·其二》
3  来是空言去绝踪，月斜楼上五更钟。梦为远别啼难唤，书被催成墨未浓。蜡照半笼金翡翠，麝熏微度绣芙蓉。刘郎已恨蓬山远，更隔蓬山一万重！——唐代·李商隐《无题·来是空言去绝踪》
1  今日竹林宴，我家贤侍郎。三杯容小阮，醉后发清狂。船上齐桡乐，湖心泛月归。白鸥闲不去，争拂酒筵飞。刬却君山好，平铺湘水流。巴陵无限酒，醉杀洞庭秋。——唐代·李白《陪侍郎叔游洞庭醉后三首》
1  春城无处不飞花，寒食东风御柳斜。 日暮汉宫传蜡烛，轻烟散入五侯家。——唐代·韩翃《寒食》
2  山外青山楼外楼，西湖歌舞几时休？暖风熏得游人醉，直把杭州作汴州。——宋代·林升《题临安邸》
3  锦城丝管日纷纷，半入江风半入云。 此曲只应天上有，人间能得几回闻。——唐代·杜甫《赠花卿》
4  大鹏一日同风起，扶摇直上九万里。假令风歇时下来，犹能簸却沧溟水。世人见我恒殊调，闻余大言皆冷笑。宣父犹能畏后生，丈夫未可轻年少。——唐代·李白《上李邕》
5  相鼠有皮，人而无仪！人而无仪，不死何为？相鼠有齿，人而无止！人而无止，不死何俟？相鼠有体，人而无礼，人而无礼！胡不遄死？——先秦·佚名《相鼠》
6  长安回望绣成堆，山顶千门次第开。一骑红尘妃子笑，无人知是荔枝来。新丰绿树起黄埃，数骑渔阳探使回。霓裳一曲千峰上，舞破中原始下来。万国笙歌醉太平，倚天楼殿月分明。云中乱拍禄山舞，风过重峦下笑声。——唐代·杜牧《过华清宫绝句三首》
7  乱条犹未变初黄，倚得东风势便狂。解把飞花蒙日月，不知天地有清霜。——宋代·曾巩《咏柳》
8  朝牧牛，牧牛下江曲。夜牧牛，牧牛度村谷。荷蓑出林春雨细，芦管卧吹莎草绿。乱插蓬蒿箭满腰，不怕猛虎欺黄犊。——唐代·李涉《牧童词》
9  海外徒闻更九州，他生未卜此生休。空闻虎旅传宵柝，无复鸡人报晓筹。此日六军同驻马，当时七夕笑牵牛。如何四纪为天子，不及卢家有莫愁。——唐代·李商隐《马嵬·其二》
10  官仓老鼠大如斗，见人开仓亦不走。 健儿无粮百姓饥，谁遣朝朝入君口。——唐代·曹邺《官仓鼠》
11  瑶池阿母绮窗开，黄竹歌声动地哀。 八骏日行三万里，穆王何事不重来。——唐代·李商隐《瑶池》
12  莫把阿胶向此倾，此中天意固难明。解通银汉应须曲，才出昆仑便不清。高祖誓功衣带小，仙人占斗客槎轻。三千年后知谁在？何必劳君报太平！——唐代·罗隐《黄河》
13  紫泉宫殿锁烟霞，欲取芜城作帝家。玉玺不缘归日角，锦帆应是到天涯。于今腐草无萤火，终古垂杨有暮鸦。地下若逢陈后主，岂宜重问后庭花。——唐代·李商隐《隋宫》
14  紫陌红尘拂面来，无人不道看花回。玄都观里桃千树，尽是刘郎去后栽。——唐代·刘禹锡《元和十年自朗州至京戏赠看花诸君子》
15  竹帛烟销帝业虚，关河空锁祖龙居。坑灰未冷山东乱，刘项原来不读书。——唐代·章碣《焚书坑》
16  寒向江南暖，饥向江南饱。莫道江南恶，须道江南好。——元代·揭傒斯《秋雁》
17  戚戚去故里，悠悠赴交河。公家有程期，亡命婴祸罗。君已富土境，开边一何多。弃绝父母恩，吞声行负戈。出门日已远，不受徒旅欺。骨肉恩岂断，男儿死无时。走马脱辔头，手中挑青丝。捷下万仞冈，俯身试搴旗。磨刀呜咽水，水赤刃伤手。欲轻肠断声，心绪乱已久。丈夫誓许国，愤惋复何有！功名图麒麟，战骨当速朽。送徒既有长，远戍亦有身。生死向前去，不劳吏怒嗔。路逢相识人，附书与六亲。哀哉两决绝，不复同苦辛。迢迢万里余，领我赴三军。军中异苦乐，主将宁尽闻。隔河见胡骑，倏忽数百群。我始为奴仆，几时树功勋。挽弓当挽强，用箭当用长。射人先射马，擒贼先擒王。杀人亦有限，列国自有疆。苟能制侵陵，岂在多杀伤。驱马天雨雪，军行入高山。径危抱寒石，指落层冰间。已去汉月远，何时筑城还。浮云暮南征，可望不可攀。单于寇我垒，百里风尘昏。雄剑四五动，彼军为我奔。掳其名王归，系颈授辕门。潜身备行列，一胜何足论。从军十年余，能无分寸功。众人贵苟得，欲语羞雷同。中原有斗争，况在狄与戎。丈夫四方志，安可辞固穷。——唐代·杜甫《前出塞九首》
18  三月三日天气新，长安水边多丽人。态浓意远淑且真，肌理细腻骨肉匀。绣罗衣裳照暮春，蹙金孔雀银麒麟。头上何所有？翠微盍叶垂鬓唇。背后何所见？珠压腰衱稳称身。就中云幕椒房亲，赐名大国虢与秦。紫驼之峰出翠釜，水精之盘行素鳞。犀箸厌饫久未下，鸾刀缕切空纷纶。黄门飞鞚不动尘，御厨络绎送八珍。箫鼓哀吟感鬼神，宾从杂遝实要津。后来鞍马何逡巡，当轩下马入锦茵。杨花雪落覆白苹，青鸟飞去衔红巾。炙手可热势绝伦，慎莫近前丞相嗔！——唐代·杜甫《丽人行》
19  半夜呼儿趁晓耕，羸牛无力渐艰行。时人不识农家苦，将谓田中谷自生。——唐代·颜仁郁《农家》
20  鹑之奔奔，鹊之彊彊。人之无良，我以为兄！鹊之彊彊，鹑之奔奔。人之无良，我以为君！——先秦·佚名《鹑之奔奔》
21  乘兴南游不戒严，九重谁省谏书函。 春风举国裁宫锦，半作障泥半作帆。——唐代·李商隐《隋宫》
22  去年战，桑干源，今年战，葱河道。洗兵条支海上波，放马天山雪中草。万里长征战，三军尽衰老。匈奴以杀戮为耕作，古来唯见白骨黄沙田。秦家筑城避胡处，汉家还有烽火燃。烽火燃不息，征战无已时。野战格斗死，败马号鸣向天悲。乌鸢啄人肠，衔飞上挂枯树枝。士卒涂草莽，将军空尔为。乃知兵者是凶器，圣人不得已而用之。——唐代·李白《战城南》
23  桑条无叶土生烟，箫管迎龙水庙前。 朱门几处看歌舞，犹恐春阴咽管弦。——唐代·李约《观祈雨》
24  金粉东南十五州，万重恩怨属名流。牢盆狎客操全算，团扇才人踞上游。避席畏闻文字狱，著书都为稻粱谋。田横五百人安在，难道归来尽列侯？——清代·龚自珍《咏史》
25  考槃在涧，硕人之宽。独寐寤言，永矢弗谖。考槃在阿，硕人之薖。独寐寤歌，永矢弗过。考槃在陆，硕人之轴。独寐寤宿，永矢弗告。——先秦·佚名《考槃》
26  君王游乐万机轻，一曲霓裳四海兵。玉辇升天人已尽，故宫犹有树长生。——唐代·李约《过华清宫》
27  芄兰之支，童子佩觿。虽则佩觿，能不我知。容兮遂兮，垂带悸兮。芄兰之叶，童子佩韘。虽则佩韘，能不我甲。容兮遂兮，垂带悸兮。——先秦·佚名《芄兰》
28  父耕原上田，子劚山下荒。六月禾未秀，官家已修仓。——唐代·聂夷中《田家》
29  蝉鸣空桑林，八月萧关道。出塞入塞寒，处处黄芦草。从来幽并客，皆共沙尘老。莫学游侠儿，矜夸紫骝好。——唐代·王昌龄《塞上曲·其一》
30  有菀者柳，不尚息焉。上帝甚蹈，无自暱焉。俾予靖之，后予极焉。有菀者柳，不尚愒焉。上帝甚蹈，无自瘵焉。俾予靖之，后予迈焉。有鸟高飞，亦傅于天。彼人之心，于何其臻。曷予靖之，居以凶矜。——先秦·佚名《菀柳》
31  荡荡上帝，下民之辟。疾威上帝，其命多辟。天生烝民，其命匪谌。靡不有初，鲜克有终。文王曰咨，咨汝殷商。曾是彊御？曾是掊克？曾是在位？曾是在服？天降滔德，女兴是力。文王曰咨，咨女殷商。而秉义类，彊御多怼。流言以对。寇攘式内。侯作侯祝，靡届靡究。文王曰咨，咨女殷商。女炰烋于中国。敛怨以为德。不明尔德，时无背无侧。尔德不明，以无陪无卿。文王曰咨，咨女殷商。天不湎尔以酒，不义从式。既衍尔止。靡明靡晦。式号式呼。俾昼作夜。文王曰咨，咨女殷商。如蜩如螗，如沸如羹。小大近丧，人尚乎由行。内奰于中国，覃及鬼方。文王曰咨，咨女殷商。匪上帝不时，殷不用旧。虽无老成人，尚有典刑。曾是莫听，大命以倾。文王曰咨，咨女殷商。人亦有言：颠沛之揭，枝叶未有害，本实先拨。殷鉴不远，在夏后之世。——先秦·佚名《荡》
32  海燕岁微渺，乘春亦暂来。岂知泥滓贱，只见玉堂开。绣户时双入，华堂日几回。无心与物竞，鹰隼莫相猜。——唐代·张九龄《归燕诗》
33  军门频纳受降书，一剑横行万里馀。 汉祖谩夸娄敬策，却将公主嫁单于。 汉家旌帜满阴山，不遣胡儿匹马还。 愿得此身长报国，何须生入玉门关。——唐代·戴叔伦《塞上曲二首》
34  慈乌失其母，哑哑吐哀音。昼夜不飞去，经年守故林。夜夜夜半啼，闻者为沾襟。声中如告诉，未尽反哺心。百鸟岂无母，尔独哀怨深。应是母慈重，使尔悲不任。昔有吴起者，母殁丧不临。嗟哉斯徒辈，其心不如禽。慈乌复慈乌，鸟中之曾参。——唐代·白居易《慈乌夜啼》
35  蝃蝀在东，莫之敢指。女子有行，远父母兄弟。朝隮于西，崇朝其雨。女子有行，远兄弟父母。乃如之人也，怀婚姻也。大无信也，不知命也！——先秦·佚名《蝃蝀》
36  鲍老当筵笑郭郎，笑他舞袖太郎当。若教鲍老当筵舞，转更郎当舞袖长。——宋代·杨亿《咏傀儡》
37  粉色全无饥色加，岂知人世有荣华。 年年道我蚕辛苦，底事浑身着苎麻。——唐代·杜荀鹤《蚕妇》
38  姑苏台上乌栖时，吴王宫里醉西施。吴歌楚舞欢未毕， 青山欲衔半边日。银箭金壶漏水多，起看秋月坠江波。东方渐高奈乐何！——唐代·李白《乌栖曲》
39  帝城春欲暮，喧喧车马度。共道牡丹时，相随买花去。贵贱无常价，酬直看花数。灼灼百朵红，戋戋五束素。上张幄幕庇，旁织巴篱护。水洒复泥封，移来色如故。家家习为俗，人人迷不悟。有一田舍翁，偶来买花处。低头独长叹，此叹无人喻。一丛深色花，十户中人赋。——唐代·白居易《买花》
40  虢国夫人承主恩，平明骑马入宫门。却嫌脂粉污颜色，淡扫蛾眉朝至尊。——唐代·张祜《集灵台·其二》
41  上帝板板，下民卒瘅。出话不然，为犹不远。靡圣管管。不实于亶。犹之未远，是用大谏。天之方难，无然宪宪。天之方蹶，无然泄泄。辞之辑矣，民之洽矣。辞之怿矣，民之莫矣。我虽异事，及尔同僚。我即尔谋，听我嚣嚣。我言维服，勿以为笑。先民有言，询于刍荛。天之方虐，无然谑谑。老夫灌灌，小子蹻々。匪我言耄，尔用忧谑。多将熇熇，不可救药。天之方懠。无为夸毗。威仪卒迷，善人载尸。民之方殿屎，则莫我敢葵？丧乱蔑资，曾莫惠我师？天之牖民，如埙如篪，如璋如圭，如取如携。携无曰益，牖民孔易。民之多辟，无自立辟。价人维藩，大师维垣，大邦维屏，大宗维翰，怀德维宁，宗子维城。无俾城坏，无独斯畏。敬天之怒，无敢戏豫。敬天之渝，无敢驰驱。昊天曰明，及尔出王。昊天曰旦，及尔游衍。——先秦·佚名《板》
42  名都多妖女，京洛出少年。宝剑值千金，被服丽且鲜。斗鸡东郊道，走马长楸间。驰骋未能半，双兔过我前。揽弓捷鸣镝，长驱上南山。左挽因右发，一纵两禽连。余巧未及展，仰手接飞鸢。观者咸称善，众工归我妍。归来宴平乐，美酒斗十千。脍鲤臇胎鰕，炮鳖炙熊蹯。鸣俦啸匹侣，列坐竟长筵。连翩击鞠壤，巧捷惟万端。白日西南驰，光景不可攀。云散还城邑，清晨复来还。——魏晋·曹植《名都篇》
43  玉树歌阑海云黑，花庭忽作青芜国。秦淮有水水无情，还向金陵漾春色。杨家二世安九重，不御华芝嫌六龙。百幅锦帆风力满，连天展尽金芙蓉。珠翠丁星复明灭，龙头劈浪哀笳发。千里涵空澄水魂，万枝破鼻飘香雪。漏转霞高沧海西，颇黎枕上闻天鸡。鸾弦代雁曲如语，一醉昏昏天下迷。四方倾动烟尘起，犹在浓香梦魂裹。后主荒宫有晓莺，飞来只隔西江水。——唐代·温庭筠《春江花月夜词》
44  尚有绨袍赠，应怜范叔寒。不知天下士，犹作布衣看。——唐代·高适《咏史》
45  羔裘如濡，洵直且侯。彼其之子，舍命不渝。羔裘豹饰，孔武有力。彼其之子，邦之司直。羔裘晏兮，三英粲兮。彼其之子，邦之彦兮。——先秦·佚名《羔裘》
46  红线毯，择茧缲丝清水煮，拣丝练线红蓝染。 染为红线红于蓝，织作披香殿上毯。披香殿广十丈馀，红线织成可殿铺。彩丝茸茸香拂拂，线软花虚不胜物。美人蹋上歌舞来，罗袜绣鞋随步没。太原毯涩毳缕硬，蜀都褥薄锦花冷，不如此毯温且柔，年年十月来宣州。宣城太守加样织，自谓为臣能竭力。百夫同担进宫中，线厚丝多卷不得。宣城太守知不知，一丈毯，千两丝。地不知寒人要暖，少夺人衣作地衣。——唐代·白居易《红线毯》
47  去岁曾经此县城，县民无口不冤声。 今来县宰加朱绂，便是生灵血染成。——唐代·杜荀鹤《再经胡城县》
48  苍江鱼子清晨集，设网提纲万鱼急。能者操舟疾若风，撑突波涛挺叉入。小鱼脱漏不可记，半死半生犹戢戢。大鱼伤损皆垂头，屈强泥沙有时立。东津观鱼已再来，主人罢鲙还倾杯。日暮蛟龙改窟穴，山根鳣鲔随云雷。 干戈兵革斗未止，凤凰麒麟安在哉。吾徒胡为纵此乐，暴殄天物圣所哀。——唐代·杜甫《又观打鱼》
49  旻天疾威，天笃降丧。瘨我饥馑，民卒流亡。我居圉卒荒。天降罪罟，蟊贼内讧。昏椓靡共，溃溃回遹，实靖夷我邦。皋皋訿訿，曾不知其玷。兢兢业业，孔填不宁，我位孔贬。如彼岁旱，草不溃茂，如彼栖苴。我相此邦，无不溃止。维昔之富不如时，维今之疚不如兹。彼疏斯粺，胡不自替？职兄斯引。池之竭矣，不云自频。泉之竭矣，不云自中。溥斯害矣，职兄斯弘，不烖我躬。昔先王受命，有如召公，日辟国百里，今也日蹙国百里。於乎哀哉！维今之人，不尚有旧！——先秦·佚名《大雅·召旻》
50  日光斜照集灵台，红树花迎晓露开。 昨夜上皇新授箓，太真含笑入帘来。——唐代·张祜《集灵台·其一》
51  客从南溟来，遗我泉客珠。珠中有隐字，欲辨不成书。缄之箧笥久，以俟公家须。开视化为血，哀今征敛无！——唐代·杜甫《客从》
52  营营青蝇，止于樊。岂弟君子，无信谗言。营营青蝇，止于棘。谗人罔极，交乱四国。营营青蝇，止于榛。谗人罔极，构我二人。——先秦·佚名《青蝇》
53  蜀道如天夜雨淫，乱铃声里倍沾襟。当时更有军中死，自是君王不动心。——宋代·李觏《读长恨辞》
54  瞻卬昊天，则不我惠？孔填不宁，降此大厉。邦靡有定，士民其瘵。蟊贼蟊疾，靡有夷届。罪罟不收，靡有夷瘳！人有土田，女反有之。人有民人，女覆夺之。此宜无罪，女反收之。彼宜有罪，女覆说之。哲夫成城，哲妇倾城。懿厥哲妇，为枭为鸱。妇有长舌，维厉之阶！乱匪降自天，生自妇人。匪教匪诲，时维妇寺。鞫人忮忒，谮始竟背。岂曰不极，伊胡为慝？如贾三倍，君子是识。妇无公事，休其蚕织。天何以刺？何神不富？舍尔介狄，维予胥忌。不吊不祥，威仪不类。人之云亡，邦国殄瘁！天之降罔，维其优矣。人之云亡，心之忧矣。天之降罔，维其几矣。人之云亡，心之悲矣！觱沸槛泉，维其深矣。心之忧矣，宁自今矣？不自我先，不自我后。藐藐昊天，无不可巩。无忝皇祖，式救尔后。[——先秦·佚名《大雅·瞻卬》
55  公主当年欲占春，故将台榭押城闉。欲知前面花多少，直到南山不属人。——唐代·韩愈《游太平公主山庄》
56  铁甲长戈死未忘，堆盘色相喜先尝。螯封嫩玉双双满，壳凸红脂块块香。多肉更怜卿八足，助情谁劝我千觞。对兹佳品酬佳节，桂拂清风菊带霜。——清代·曹雪芹《螃蟹咏》
57  美人梳洗时，满头间珠翠。岂知两片云，戴却数乡税。——唐代·郑遨《富贵曲》
58  行至上留田，孤坟何峥嵘。积此万古恨，春草不复生。悲风四边来，肠断白杨声。借问谁家地，埋没蒿里茔。古老向余言，言是上留田，蓬科马鬣今已平。 昔之弟死兄不葬，他人于此举铭旌。一鸟死，百鸟鸣。一兽走，百兽惊。桓山之禽别离苦，欲去回翔不能征。田氏仓卒骨肉分，青天白日摧紫荆。交柯之木本同形，东枝憔悴西枝荣。无心之物尚如此，参商胡乃寻天兵。孤竹延陵，让国扬名。高风缅邈，颓波激清。尺布之谣，塞耳不能听。——唐代·李白《上留田行》
59  暮雨潇潇江上村，绿林豪客夜知闻。他时不用逃名姓，世上如今半是君。——唐代·李涉《井栏砂宿遇夜客》
60  庾信文章老更成，凌云健笔意纵横。今人嗤点流传赋，不觉前贤畏后生。——唐代·杜甫《戏为六绝句·其一》
61  初疑夜雨忽朝晴，乃是山泉终夜鸣。流到前溪无半语，在山做得许多声。——宋代·杨万里《宿灵鹫禅寺》
62  和烟和露一丛花，担入宫城许史家。惆怅东风无处说，不教闲地著春华。——唐代·吴融《卖花翁》
63  白景归西山，碧华上迢迢。今古何处尽，千岁随风飘。海沙变成石，鱼沫吹秦桥。空光远流浪，铜柱从年消。——唐代·李贺《古悠悠行》
64  入市虽求利，怜君意独真。欲将寒涧树，卖与翠楼人。瘦叶几经雪，淡花应少春。长安重桃李，徒染六街尘！——唐代·于武陵《赠卖松人》
65  晨游紫阁峰，暮宿山下村。村老见余喜，为余开一尊。举杯未及饮，暴卒来入门。紫衣挟刀斧，草草十余人。夺我席上酒，掣我盘中飧。主人退后立，敛手反如宾。中庭有奇树，种来三十春。主人惜不得，持斧断其根。口称采造家，身属神策军。“主人慎勿语，中尉正承恩！”——唐代·白居易《宿紫阁山北村》
66  铜柱朱崖道路难，伏波横海旧登坛。越人自贡珊瑚树，汉使何劳獬豸冠。疲马山中愁日晚，孤舟江上畏春寒。由来此货称难得，多恐君王不忍看。——唐代·张谓《杜侍御送贡物戏赠》
67  风动荷花水殿香，姑苏台上宴吴王。西施醉舞娇无力，笑倚东窗白玉床。——唐代·李白《口号吴王美人半醉》
68  嫩箨香苞初出林，於陵论价重如金。皇都陆海应无数，忍剪凌云一寸心。——唐代·李商隐《初食笋呈座中》
69  晋鄙兵回为重难，秦师收旆亦西还。 今来不是无朱亥，谁降轩车问抱关。——唐代·汪遵《夷门》
70  汉臣曾此作缧囚，茹血衣毛十九秋。 鹤发半垂龙节在，不闻青史说封侯。——唐代·汪遵《咏北海》
71  龙池赐酒敞云屏，羯鼓声高众乐停。夜半宴归宫漏永，薛王沉醉寿王醒。——唐代·李商隐《龙池》
72  胡旋女，胡旋女。心应弦，手应鼓。弦鼓一声双袖举。回雪飘飖转蓬舞。左旋右转不知疲，千匝万周无已时。人间物类无可比，奔车轮缓旋风迟。曲终再拜谢天子，天子为之微启齿。胡旋女，出康居，徒劳东来万里余。中原自有胡旋者，斗妙争能尔不如。天宝季年时欲变，臣妾人人学圜转。中有太真外禄山，二人最道能胡旋。梨花园中册作妃，金鸡障下养为儿。禄山胡旋迷君眼，兵过黄河疑未反。贵妃胡旋惑君心，死弃马嵬念更深。从兹地轴天维转，五十年来制不禁。胡旋女，莫空舞，数唱此歌悟明主。——唐代·白居易《胡旋女》
73  汉朝陵墓对南山，胡虏千秋尚入关。昨日玉鱼蒙葬地，早时金碗出人间。见愁汗马西戎逼，曾闪朱旗北斗殷。多少材官守泾渭，将军且莫破愁颜。韩公本意筑三城，拟绝天骄拔汉旌。岂谓尽烦回纥马，翻然远救朔方兵。胡来不觉潼关隘，龙起犹闻晋水清。独使至尊忧社稷，诸君何以答升平。洛阳宫殿化为烽，休道秦关百二重。沧海未全归禹贡，蓟门何处尽尧封。朝廷衮职虽多预，天下军储不自供。 稍喜临边王相国，肯销金甲事春农。回首扶桑铜柱标，冥冥氛祲未全销。越裳翡翠无消息，南海明珠久寂寥。殊锡曾为大司马，总戎皆插侍中貂。炎风朔雪天王地，只在忠臣翊圣朝。锦江春色逐人来，巫峡清秋万壑哀。正忆往时严仆射，共迎中使望乡台。主恩前后三持节，军令分明数举杯。西蜀地形天下险，安危须仗出群材。——唐代·杜甫《诸将五首》
74  洞庭明月一千里，凉风雁啼天在水。九节菖蒲石上死，湘神弹琴迎帝子。山头老桂吹古香，雌龙怨吟寒水光。沙浦走鱼白石郎，闲取真珠掷龙堂。——唐代·李贺《帝子歌》
75  百官朝下五门西。尘起春风过玉堤。黄帕盖鞍呈了马，红罗系项斗回鸡。馆松枝重墙头出，御柳条长水面齐。唯有教坊南草绿，古苔阴地冷凄凄。——唐代·王建《春日五门西望》
76  汉家天马出蒲梢，苜蓿榴花遍近郊。内苑只知含凤觜，属车无复插鸡翘。玉桃偷得怜方朔，金屋修成贮阿娇。谁料苏卿老归国，茂陵松柏雨萧萧。——唐代·李商隐《茂陵》
77  十二三年就试期，五湖烟月奈相违。何如买取胡孙弄，一笑君王便著绯。——唐代·罗隐《感弄猴人赐朱绂》
78  种花满西园，花发青楼道。花下一禾生，去之为恶草。——唐代·聂夷中《公子家》
79  春风吹蚕细如蚁，桑芽才努青鸦嘴。侵晨采桑谁家女，手挽长条泪如雨。去岁初眠当此时，今岁春寒叶放迟。愁听门外催里胥，官家二月收新丝。——唐代·唐彦谦《采桑女》
80  镜之工列十镜于贾奁，发奁而视，其一皎如，其九雾如。或曰：“良苦之不侔甚矣。”工解颐谢曰：“非不能尽良也，盖贾之意，唯售是念，今来市者，必历鉴周睐，求与己宜。彼皎者不能隐芒杪之瑕，非美容不合，是用什一其数也。”予感之，作《昏镜词》。昏镜非美金，漠然丧其晶。陋容多自欺，谓若他镜明。瑕疵自不见，妍态随意生。一日四五照，自言美倾城。饰带以纹绣，装匣以琼瑛。秦宫岂不重，非适乃为轻。——唐代·刘禹锡《昏镜词》
81  清秋望不极，迢遰起曾阴。远水兼天净，孤城隐雾深。叶稀风更落，山迥日初沉。独鹤归何晚，昏鸦已满林。——唐代·杜甫《野望》
82  渤澥声中涨小堤，官家知后海鸥知。蓬莱有路教人到，应亦年年税紫芝。——唐代·陆龟蒙《新沙》
83  锦衣红夺彩霞明，侵晓春游向野庭。 不识农夫辛苦力，骄骢蹋烂麦青春。——唐代·孟宾于《公子行》
84  特统精兵御上游，笳吹先遁惊若鸥。扬州空把残旗耀，赢得舟中骂不休。——清代·王绪《丁洲怀古》
85  乔木幽人三亩宅，生刍一束向谁论？藤萝得意干云日，箫鼓何心进酒尊。白屋可能无孺子，黄堂不是欠陈蕃。古人冷淡今人笑，湖水年年到旧痕。——宋代·黄庭坚《徐孺子祠堂》
86  圣人不利己，忧济在元元。黄屋非尧意，瑶台安可论？吾闻西方化，清净道弥敦。奈何穷金玉，雕刻以为尊？云构山林尽，瑶图珠翠烦。鬼工尚未可，人力安能存？夸愚适增累，矜智道逾昏。——唐代·陈子昂《感遇诗三十八首·其十九》
87  汉家三十六将军，东方雷动横阵云。鸡鸣函谷客如雾，貌同心异不可数。赤丸夜语飞电光，徼巡司隶眠如羊。当街一叱百吏走，冯敬胸中函匕首。凶徒侧耳潜惬心，悍臣破胆皆杜口。魏王卧内藏兵符，子西掩袂真无辜。羌胡毂下一朝起，敌国舟中非所拟。安陵谁辨削砺功，韩国讵明深井里。绝胭断骨那下补，万金宠赠不如土。——唐代·柳宗元《古东门行》
88  鲁叟谈五经，白发死章句。问以经济策，茫如坠烟雾。足著远游履，首戴方山巾。缓步从直道，未行先起尘。秦家丞相府，不重褒衣人。君非叔孙通，与我本殊伦。时事且未达，归耕汶水滨。——唐代·李白《嘲鲁儒》
89  千秋佳节名空在，承露丝囊世已无。唯有紫苔偏称意，年年因雨上金铺。——唐代·杜牧《过勤政楼》
90  海燕西飞白日斜，天门遥望五侯家。楼台深锁无人到，落尽东风第一花。——唐代·许浑《客有卜居不遂薄游汧陇因题》
91  天子好征战，百姓不种桑。天子好年少，无人荐冯唐。天子好美女，夫妇不成双。——唐代·曹邺《捕渔谣》
92  此地曾经翠辇过，浮云流水竟如何？香销南国美人尽，怨入东风芳草多。残柳宫前空露叶，夕阳川上浩烟波。行人遥起广陵思，古渡月明闻棹歌。——唐代·刘沧《经炀帝行宫》
93  穆王八骏天马驹，后人爱之写为图。背如龙兮颈如象，骨竦筋高脂肉壮。日行万里速如飞，穆王独乘何所之？四荒八极踏欲遍，三十二蹄无歇时。属车轴折趁不及，黄屋草生弃若遗。瑶池西赴王母宴，七庙经年不亲荐。璧台南与盛姬游，明堂不复朝诸侯。《白云》《黄竹》歌声动，一人荒乐万人愁。周从后稷至文武，积德累功世勤苦。岂知才及四代孙，心轻王业如灰土。由来尤物不在大，能荡君心则为害。文帝却之不肯乘，千里马去汉道兴。穆王得之不为戒，八骏驹来周室坏。至今此物世称珍，不知房星之精下为怪。八骏图，君莫爱。——唐代·白居易《八骏图》
94  避贤初罢相，乐圣且衔杯。为问门前客，今朝几个来。——唐代·李適之《罢相作》
95  十月河洲时，一看有归思。风飙生惨烈，雨雪暗天地。我辈今胡为？浩哉迷所至。缅怀当途者，济济居声位。邈然在云霄，宁肯更沦踬？周旋多燕乐，门馆列车骑。美人芙蓉姿，狭室兰麝气。金炉陈兽炭，谈笑正得意。岂论草泽中，有此枯槁士？我惭经济策，久欲甘弃置。君负纵横才，如何尚憔悴？长歌增郁怏，对酒不能醉。穷达自有时，夫子莫下泪。——唐代·高适《效古赠崔二》
96  佳人自鞚玉花骢，翩如惊燕蹋飞龙。金鞭争道宝钗落，何人先入明光宫。宫中羯鼓催花柳，玉奴弦索花奴手。坐中八姨真贵人，走马来看不动尘。明眸皓齿谁复见，只有丹青余泪痕。人间俯仰成今古，吴公台下雷塘路。当时亦笑张丽华，不知门外韩擒虎。——宋代·苏轼《虢国夫人夜游图》
97  生儿不用识文字，斗鸡走马胜读书。贾家小儿年十三，富贵荣华代不如。能令金距期胜负，白罗绣衫随软舆。父死长安千里外，差夫持道挽丧车。——唐代·佚名《神鸡童谣》
98  春日照九衢。春风媚罗绮。万骑出都门，拥在香尘里。莫辞吊枯骨，千载长如此。安知今日身，不是昔时鬼。但看平地游，亦见摧辀死。——唐代·邵谒《长安寒食》
99  白发星星筋力衰，种田犹自伴孙儿。官苗若不平平纳，任是丰年也受饥。——唐代·杜荀鹤《田翁》
100  玉树歌残迹已陈，南朝宫殿柳条新。福王少小风流惯。不爱江山爱美人。——明代·陈于王《题桃花扇传奇》
101  春洲生荻芽，春岸飞杨花。河豚当是时，贵不数鱼虾。其状已可怪，其毒亦莫加。忿腹若封豕，怒目犹吴蛙。庖煎苟失所，入喉为镆铘。若此丧躯体，何须资齿牙？持问南方人，党护复矜夸。皆言美无度，谁谓死如麻！我语不能屈，自思空咄嗟。退之来潮阳，始惮飧笼蛇。子厚居柳州，而甘食虾蟆。二物虽可憎，性命无舛差。斯味曾不比，中藏祸无涯。甚美恶亦称，此言诚可嘉。——宋代·梅尧臣《范饶州坐中客语食河豚鱼》
102  廉公失权势，门馆有虚盈。贵贱犹如此，况乃曲池平。高车尘未灭，珠履故馀声。宾阶绿钱满，客位紫苔生。谁当九原上，郁郁望佳城。——南北朝·沈约《冬节后至丞相第诣世子车中作》
103  长安恶少出名字，楼下劫商楼上醉。天明下直明光宫，散入五陵松柏中。百回杀人身合死，赦书尚有收城功。九衢一日消息定，乡吏籍中重改姓。出来依旧属羽林，立在殿前射飞禽。——唐代·王建《羽林行》
104  微官易得罪，谪去济川阴。执政方持法，明君照此心。闾阎河润上，井邑海云深。纵有归来日，各愁年鬓侵。——唐代·王维《初出济州别城中故人》
105  四郊飞雪暗云端，唯此宫中落旋干。绿树碧檐相掩映，无人知道外边寒。长生秘殿倚青苍，拟敌金庭不死乡。无奈逝川东去急，秦陵松柏满残阳。——唐代·吴融《华清宫二首》
106  皿虫化为疠，夷俗多所神。衔猜每腊毒，谋富不为仁。蔬果自远至，杯酒盈肆陈。言甘中必苦，何用知其真？华洁事外饰，尤病中州人。钱刀恐贾害，饥至益逡巡。窜伏常战栗，怀故逾悲辛。庶氏有嘉草，攻襘事久泯。炎帝垂灵编，言此殊足珍。崎驱乃有得，托以全余身。纷敷碧树阴，眄睐心所亲。——唐代·柳宗元《种白蘘荷》
1  汉皇重色思倾国，御宇多年求不得。杨家有女初长成，养在深闺人未识。天生丽质难自弃，一朝选在君王侧。回眸一笑百媚生，六宫粉黛无颜色。春寒赐浴华清池，温泉水滑洗凝脂。侍儿扶起娇无力，始是新承恩泽时。云鬓花颜金步摇，芙蓉帐暖度春宵。春宵苦短日高起，从此君王不早朝。承欢侍宴无闲暇，春从春游夜专夜。后宫佳丽三千人，三千宠爱在一身。金屋妆成娇侍夜，玉楼宴罢醉和春。姊妹弟兄皆列土，可怜光彩生门户。遂令天下父母心，不重生男重生女。骊宫高处入青云，仙乐风飘处处闻。缓歌慢舞凝丝竹，尽日君王看不足。渔阳鼙鼓动地来，惊破霓裳羽衣曲。九重城阙烟尘生，千乘万骑西南行。翠华摇摇行复止，西出都门百余里。六军不发无奈何，宛转蛾眉马前死。花钿委地无人收，翠翘金雀玉搔头。君王掩面救不得，回看血泪相和流。黄埃散漫风萧索，云栈萦纡登剑阁。峨嵋山下少人行，旌旗无光日色薄。蜀江水碧蜀山青，圣主朝朝暮暮情。行宫见月伤心色，夜雨闻铃肠断声。天旋地转回龙驭，到此踌躇不能去。马嵬坡下泥土中，不见玉颜空死处。君臣相顾尽沾衣，东望都门信马归。归来池苑皆依旧，太液芙蓉未央柳。芙蓉如面柳如眉，对此如何不泪垂。春风桃李花开日，秋雨梧桐叶落时。西宫南内多秋草，落叶满阶红不扫。&花开日 一作：花开夜；南内 一作：南苑&梨园弟子白发新，椒房阿监青娥老。夕殿萤飞思悄然，孤灯挑尽未成眠。迟迟钟鼓初长夜，耿耿星河欲曙天。鸳鸯瓦冷霜华重，翡翠衾寒谁与共。悠悠生死别经年，魂魄不曾来入梦。临邛道士鸿都客，能以精诚致魂魄。为感君王辗转思，遂教方士殷勤觅。排空驭气奔如电，升天入地求之遍。上穷碧落下黄泉，两处茫茫皆不见。忽闻海上有仙山，山在虚无缥渺间。楼阁玲珑五云起，其中绰约多仙子。中有一人字太真，雪肤花貌参差是。金阙西厢叩玉扃，转教小玉报双成。闻道汉家天子使，九华帐里梦魂惊。揽衣推枕起徘徊，珠箔银屏迤逦开。云鬓半偏新睡觉，花冠不整下堂来。风吹仙袂飘飘举，犹似霓裳羽衣舞。玉容寂寞泪阑干，梨花一枝春带雨。&阑 通：栏；飘飘 一作：飘飖&含情凝睇谢君王，一别音容两渺茫。昭阳殿里恩爱绝，蓬莱宫中日月长。回头下望人寰处，不见长安见尘雾。惟将旧物表深情，钿合金钗寄将去。钗留一股合一扇，钗擘黄金合分钿。但教心似金钿坚，天上人间会相见。临别殷勤重寄词，词中有誓两心知。七月七日长生殿，夜半无人私语时。在天愿作比翼鸟，在地愿为连理枝。天长地久有时尽，此恨绵绵无绝期。——唐代·白居易《长恨歌》
2  田家少闲月，五月人倍忙。夜来南风起，小麦覆陇黄。妇姑荷箪食，童稚携壶浆，相随饷田去，丁壮在南冈。足蒸暑土气，背灼炎天光，力尽不知热，但惜夏日长。复有贫妇人，抱子在其旁，右手秉遗穗，左臂悬敝筐。听其相顾言，闻者为悲伤。家田输税尽，拾此充饥肠。今我何功德？曾不事农桑。吏禄三百石，岁晏有余粮，念此私自愧，尽日不能忘。——唐代·白居易《观刈麦》
3  琉璃钟，琥珀浓，小槽酒滴真珠红。烹龙炮凤玉脂泣，罗帏绣幕围香风。吹龙笛，击鼍鼓；皓齿歌，细腰舞。况是青春日将暮，桃花乱落如红雨。劝君终日酩酊醉，酒不到刘伶坟上土。——唐代·李贺《将进酒》
4  自小刺头深草里，而今渐觉出蓬蒿。 时人不识凌云木，直待凌云始道高。——唐代·杜荀鹤《小松》
5  莫以今时宠，难忘旧日恩。看花满眼泪，不共楚王言。——唐代·王维《息夫人》
6  细腰宫里露桃新，脉脉无言度几春。至竟息亡缘底事，可怜金谷坠楼人。——唐代·杜牧《题桃花夫人庙》
7  秦王骑虎游八极，剑光照空天自碧。羲和敲日玻璃声，劫灰飞尽古今平。龙头泻酒邀酒星，金槽琵琶夜枨枨。 洞庭雨脚来吹笙，酒酣喝月使倒行。银云栉栉瑶殿明， 宫门掌事报一更。花楼玉凤声娇狞，海绡红文香浅清， 黄鹅跌舞千年觥。仙人烛树蜡烟轻，清琴醉眼泪泓泓。——唐代·李贺《秦王饮酒》
8  管城子无食肉相，孔方兄有绝交书。文章功用不经世，何异丝窠缀露珠。校书著作频诏除，犹能上车问何如。忽忆僧床同野饭，梦随秋雁到东湖。——宋代·黄庭坚《戏呈孔毅父》
9  晓夕采桑多苦辛，好花时节不闲身。若教解爱繁华事，冻杀黄金屋里人。——唐代·来鹄《蚕妇》
10  春月夜啼鸦，宫帘隔御花。云生朱络暗，石断紫钱斜。 玉碗盛残露，银灯点旧纱。蜀王无近信，泉上有芹芽。——唐代·李贺《过华清宫》
11  潭州官舍暮楼空，今古无端入望中。湘泪浅深滋竹色，楚歌重叠怨兰丛。陶公战舰空滩雨，贾傅承尘破庙风。目断故园人不至，松醪一醉与谁同。——唐代·李商隐《潭州》
12  古剑寒黯黯，铸来几千秋。白光纳日月，紫气排斗牛。有客借一观，爱之不敢求。湛然玉匣中，秋水澄不流。至宝有本性，精刚无与俦。可使寸寸折，不能绕指柔。愿快直士心，将断佞臣头。不愿报小怨，夜半刺私仇。劝君慎所用，无作神兵羞。——唐代·白居易《李都尉古剑》
13  芳草和烟暖更青，闲门要路一时生。 年年点检人间事，唯有春风不世情。——唐代·罗邺《赏春》
14  吾辈道何穷，寒山细雨中。儿童书懒读，果栗树将空。言论关时务，篇章见国风。升平犹可用，应不废为公。——唐代·杜荀鹤《秋日山中寄李处士》
1  闲居少邻并，草径入荒园。鸟宿池边树，僧敲月下门。过桥分野色，移石动云根。暂去还来此，幽期不负言。——唐代·贾岛《题李凝幽居》
2  移家虽带郭，野径入桑麻。近种篱边菊，秋来未著花。 扣门无犬吠，欲去问西家。报道山中去，归时每日斜。——唐代·皎然《寻陆鸿渐不遇》
3  寒夜客来茶当酒，竹炉汤沸火初红。寻常一样窗前月，才有梅花便不同。——宋代·杜耒《寒夜》
4  渡水复渡水，看花还看花。春风江上路，不觉到君家。——明代·高启《寻胡隐君》
5  山头禅室挂僧衣，窗外无人水鸟飞。黄昏半在下山路，却听钟声连翠微。——唐代·綦毋潜《过融上人兰若》
6  洛阳访才子，江岭作流人。闻说梅花早，何如北地春。——唐代·孟浩然《洛中访袁拾遗不遇》
7  澧水桥西小路斜，日高犹未到君家。村园门巷多相似，处处春风枳壳花。——唐代·雍陶《城西访友人别墅》
8  韩员外愈皇甫侍御湜见过因而命作华裾织翠青如葱，金环压辔摇玲珑。马蹄隐耳声隆隆，入门下马气如虹。云是东京才子，文章巨公。二十八宿罗心胸，九精耿耿贯当中。殿前作赋声摩空，笔补造化天无功。庞眉书客感秋蓬，谁知死草生华风。我今垂翅附冥鸿，他日不羞蛇作龙。——唐代·李贺《高轩过》
9  雨歇杨林东渡头，永和三日荡轻舟。故人家在桃花岸，直到门前溪水流。——唐代·常建《三日寻李九庄》
10  秋夜访秋士，先闻水上音。半天凉月色，一笛酒人心。响遏碧云近，香传红藕深。相逢清露下，流影湿衣襟。——清代·袁枚《夜过借园见主人坐月下吹笛》
11  九日驰驱一日闲，寻君不遇又空还。怪来诗思清人骨，门对寒流雪满山。——唐代·韦应物《休假日访王侍御不遇》
12  谷口来相访，空斋不见君。涧花然暮雨，潭树暖春云。门径稀人迹，檐峰下鹿群。衣裳与枕席，山霭碧氛氲。——唐代·岑参《高冠谷口招郑鄠》
1  东野穷愁死不休，高天厚地一诗囚。江山万古潮阳笔，合在元龙百尺楼。——金朝·元好问《论诗三十首·十八》
2  有情芍药含春泪，无力蔷薇卧晚枝。拈出退之山石句，始知渠是女郎诗。——金朝·元好问《论诗三十首·二十四》
3  慷慨悲歌绝不传，穹庐一曲本天然。中洲万古英雄气，也到阴山敕勒川。——金朝·元好问《论诗三十首·其七》
4  奇外无奇更出奇，一波才动万波随。只知诗到苏黄尽，沧海横流却是谁？——金朝·元好问《论诗三十首·二十二》
5  撼树蜉蝣自觉狂，书生技痒爱论量。老来留得诗千首，却被何人校短长？——金朝·元好问《论诗三十首·三十》
6  沈宋横驰翰墨场，风流初不废齐梁。论功若准平吴例，合着黄金铸子昂。——金朝·元好问《论诗三十首·其八》
7  曹刘坐啸虎生风，四海无人角两雄。可惜并州刘越石，不教横槊建安中。——金朝·元好问《论诗三十首·其二》
8  谢客风容映古今，发源谁似柳州深？朱弦一拂遗音在，却是当年寂寞心。——金朝·元好问《论诗三十首·二十》
9  眼处心声句自神，暗中摸索总非真。画图临出秦川景，亲到长安有几人？——金朝·元好问《论诗三十首·十一》
10  笔底银河落九天，何曾憔悴饭山前。世间东抹西涂手，枉着书生待鲁连。——金朝·元好问《论诗三十首·十五》
11  纵横诗笔见高情，何物能浇块垒平？老阮不狂谁会得？出门一笑大江横。——金朝·元好问《论诗三十首·其五》
12  心画心声总失真，文章宁复见为人。高情千古闲居赋，争信安仁拜路尘！——金朝·元好问《论诗三十首·其六》
13  百年才觉古风回，元祐诸人次第来。讳学金陵犹有说，竟将何罪废欧梅？——金朝·元好问《论诗三十首·二十七》
14  曲学虚荒小说欺，俳谐怒骂岂诗宜？今人合笑古人拙，除却雅言都不知。——金朝·元好问《论诗三十首·二十三》
15  汉谣魏什久纷纭，正体无人与细论。谁是诗中疏凿手？暂教泾渭各清浑。——金朝·元好问《论诗三十首·其一》
16  万古文章有坦途，纵横谁似玉川卢？真书不入今人眼，儿辈从教鬼画符。——金朝·元好问《论诗三十首·十三》
17  切切秋虫万古情，灯前山鬼泪纵横。鉴湖春好无人赋，“岸夹桃花锦浪生。”——金朝·元好问《论诗三十首·十六》
18  万古幽人在涧阿，百年孤愤竟如何？无人说与天随子，春草输赢较几多？——金朝·元好问《论诗三十首·十九》
19  古雅难将子美亲，精纯全失义山真。论诗宁下涪翁拜，未作江西社里人。——金朝·元好问《论诗三十首·二十八》
20  乱后玄都失故基，看花诗在只堪悲。刘郎也是人间客，枉向春风怨兔葵。——金朝·元好问《论诗三十首·二十五》
21  切响浮声发巧深，研摩虽苦果何心？浪翁水乐无宫征，自是云山韶頀音。——金朝·元好问《论诗三十首·十七》
22  邺下风流在晋多，壮怀犹见缺壶歌。风云若恨张华少，温李新声奈若何。——金朝·元好问《论诗三十首·其三》
23  斗靡夸多费览观，陆文犹恨冗于潘。心声只要传心了，布谷澜翻可是难。——金朝·元好问《论诗三十首·其九》
24  排比铺张特一途，藩篱如此亦区区。少陵自有连城璧，争奈微之识碔砆。——金朝·元好问《论诗三十首·其十》
25  窘步相仍死不前，唱醻无复见前贤。纵横正有凌云笔，俯仰随人亦可怜。——金朝·元好问《论诗三十首·二十一》
26  金入洪炉不厌频，精真那计受纤尘。苏门果有忠臣在，肯放坡诗百态新？——金朝·元好问《论诗三十首·二十六》
27  池塘春草谢家春，万古千秋五字新。传语闭门陈正字，“可怜无补费精神”。——金朝·元好问《论诗三十首·二十九》
28  出处殊涂听所安，山林何得贱衣冠。华歆一掷金随重，大是渠侬被眼谩。——金朝·元好问《论诗三十首·十四》
1  济阴之贾人，渡河而亡其舟，栖于浮苴之上，号呼救命。有渔者以舟往救之。未至，贾人曰：&quot;我富者也，能救我，予尔百金！&quot;渔者载而登陆，则予十金。渔者曰：&quot;向许百金而今但予十金？&quot;贾人勃然作色曰：&quot;若渔者也，一日捕鱼能获几何？而骤得十金犹为不足乎？&quot;渔者黯然而退。他日，贾人浮吕梁而下，舟薄于石，又覆，而渔者在焉。或曰：&quot;何以不就？&quot;渔者曰：&quot;是许金而不酬者也！&quot;未久，贾人没。——清代·邹弢《贾人食言》
1  夜合花开香满庭，夜深微雨醉初醒。远书珍重何曾达，旧事凄凉不可听。去日儿童皆长大，昔年亲友半凋零。明朝又是孤舟别，愁见河桥酒幔青。——唐代·窦叔向《夏夜宿表兄话旧》
1  日出东方隈，似从地底来。历天又复入西海，六龙所舍安在哉？其始与终古不息，人非元气，安得与之久徘徊？草不谢荣于春风，木不怨落于秋天。谁挥鞭策驱四运？万物兴歇皆自然。羲和！羲和！汝奚汩没于荒淫之波？鲁阳何德，驻景挥戈？逆道违天，矫诬实多。吾将囊括大块，浩然与溟涬同科！——唐代·李白《日出行》
1  古人学问无遗力，少壮工夫老始成。纸上得来终觉浅，绝知此事要躬行。——宋代·陆游《冬夜读书示子聿》
2  三更灯火五更鸡，正是男儿读书时。黑发不知勤学早，白首方悔读书迟。——唐代·颜真卿《劝学》
3  半亩方塘一鉴开，天光云影共徘徊。问渠那得清如许？为有源头活水来。——宋代·朱熹《观书有感二首·其一》
4  少年易老学难成，一寸光阴不可轻。未觉池塘春草梦，阶前梧叶已秋声。——宋代·朱熹《劝学诗》
5  归志宁无五亩园，读书本意在元元。灯前目力虽非昔，犹课蝇头二万言。——宋代·陆游《读书》
6  书卷多情似故人，晨昏忧乐每相亲。眼前直下三千字，胸次全无一点尘。活水源流随处满，东风花柳逐时新。金鞍玉勒寻芳客，未信我庐别有春。——明代·于谦《观书》
7  击石乃有火，不击元无烟。人学始知道，不学非自然。万事须己运，他得非我贤。青春须早为，岂能长少年。——唐代·孟郊《劝学》
8  读书不觉已春深，一寸光阴一寸金。不是道人来引笑，周情孔思正追寻。——唐代·王贞白《白鹿洞二首·其一》
9  粗缯大布裹生涯，腹有诗书气自华。厌伴老儒烹瓠叶，强随举子踏槐花。囊空不办寻春马，眼乱行看择婿车。得意犹堪夸世俗，诏黄新湿字如鸦。——宋代·苏轼《和董传留别》
10  昨夜江边春水生，艨艟巨舰一毛轻。向来枉费推移力，此日中流自在行。——宋代·朱熹《活水亭观书有感二首·其二》
11  纨绔不饿死，儒冠多误身。丈人试静听，贱子请具陈。甫昔少年日，早充观国宾。读书破万卷，下笔如有神。赋料扬雄敌，诗看子建亲。李邕求识面，王翰愿卜邻。自谓颇挺出，立登要路津。致君尧舜上，再使风俗淳。此意竟萧条，行歌非隐沦。骑驴十三载，旅食京华春。朝扣富儿门，暮随肥马尘。残杯与冷炙，到处潜悲辛。主上顷见征，欻然欲求伸。青冥却垂翅，蹭蹬无纵鳞。甚愧丈人厚，甚知丈人真。每于百僚上，猥颂佳句新。窃效贡公喜，难甘原宪贫。焉能心怏怏，只是走踆踆。今欲东入海，即将西去秦。尚怜终南山，回首清渭滨。常拟报一饭，况怀辞大臣。白鸥没浩荡，万里谁能驯？——唐代·杜甫《奉赠韦左丞丈二十二韵》
12  家资是何物，积帙列梁梠。高斋晓开卷，独共圣人语。英贤虽异世，自古心相许。案头见蠹鱼，犹胜凡俦侣。——唐代·皮日休《读书》
13  孟夏草木长，绕屋树扶疏。 众鸟欣有托，吾亦爱吾庐。 既耕亦已种，时还读我书。 穷巷隔深辙，颇回故人车。 欢言酌春酒，摘我园中蔬。 微雨从东来，好风与之俱。 泛览《周王传》，流观《山海》图。 俯仰终宇宙，不乐复何如？——魏晋·陶渊明《读山海经·其一》
14  富家不用买良田，书中自有千锺粟。安居不用架高堂，书中自有黄金屋。出门莫恨无人随，书中车马多如簇。娶妻莫恨无良媒，书中自有颜如玉。男儿若遂平生志，六经勤向窗前读。——宋代·赵恒《劝学诗》
15  人心如良苗，得养乃滋长；苗以泉水灌，心以理义养。一日不读书，胸臆无佳想。一月不读书，耳目失精爽。——清代·萧抡谓《读书有所见作》
16  诗界千年靡靡风，兵魂销尽国魂空。集中什九从军乐，亘古男儿一放翁。——清代·梁启超《读陆放翁集》
17  碧山学士焚银鱼，白马却走深岩居。古人己用三冬足，年少今开万卷余。晴云满户团倾盖，秋水浮阶溜决渠。富贵必从勤苦得，男儿须读五车书。——唐代·杜甫《柏学士茅屋》
18  杜诗韩笔愁来读，似倩麻姑痒处搔。天外凤凰谁得髓？无人解合续弦胶。——唐代·杜牧《读韩杜集》
19  弱冠弄柔翰，卓荦观群书。著论准《过秦》，作赋拟《子虚》。边城苦鸣镝，羽檄飞京都。虽非甲胄士，畴昔览《穰苴》。长啸激清风，志若无东吴。铅刀贵一割，梦想骋良图。左眄澄江湘，右盼定羌胡。功成不受爵，长揖归田庐。——魏晋·左思《咏史八首·其一》
20  腐儒碌碌叹无奇，独喜遗编不我欺。白发无情侵老境，青灯有味似儿时。高梧策策传寒意，叠鼓冬冬迫睡期。秋夜渐长饥作祟，一杯山药进琼糜。——宋代·陆游《秋夜读书每以二鼓尽为节》
1  青山隐隐水迢迢，秋尽江南草未凋。二十四桥明月夜，玉人何处教吹箫？——唐代·杜牧《寄扬州韩绰判官》
1  山中何所有，岭上多白云。只可自怡悦，不堪持赠君。——南北朝·陶弘景《诏问山中何所有赋诗以答》
1  一郡官闲唯副使，一年冷节是清明。春来春去何时尽，闲恨闲愁触处生。漆燕黄鹂夸舌健，柳花榆荚斗身轻。脱衣换得商山酒，笑把离骚独自倾。——宋代·王禹偁《清明日独酌》
1  凤林关里水东流，白草黄榆六十秋。边将皆承主恩泽，无人解道取凉州。——唐代·张籍《凉州词三首·其三》
1  男儿事长征，少小幽燕客。赌胜马蹄下，由来轻七尺。杀人莫敢前，须如猬毛磔。黄云陇底白云飞，未得报恩不能归。辽东小妇年十五，惯弹琵琶解歌舞。今为羌笛出塞声，使我三军泪如雨。——唐代·李颀《古意》
1  飒飒西风满院栽，蕊寒香冷蝶难来。 他年我若为青帝，报与桃花一处开。——唐代·黄巢《题菊花》
1  十年磨一剑，霜刃未曾试。今日把示君，谁有不平事？——唐代·贾岛《剑客》
1  葡萄美酒夜光杯，欲饮琵琶马上催。醉卧沙场君莫笑，古来征战几人回？——唐代·王翰《凉州词二首·其一》
2  缺月挂疏桐，漏断人初静。时见幽人独往来，缥缈孤鸿影。惊起却回头，有恨无人省。拣尽寒枝不肯栖，寂寞沙洲冷。——宋代·苏轼《卜算子·黄州定慧院寓居作》
3  四十年来家国，三千里地山河。凤阁龙楼连霄汉，玉树琼枝作烟萝，几曾识干戈？一旦归为臣虏，沈腰潘鬓消磨。最是仓皇辞庙日，教坊犹奏别离歌，垂泪对宫娥。——五代·李煜《破阵子·四十年来家国》
4  平林漠漠烟如织，寒山一带伤心碧。暝色入高楼，有人楼上愁。玉阶空伫立，宿鸟归飞急。何处是归程？长亭连短亭。——唐代·李白《菩萨蛮·平林漠漠烟如织》
5  头上红冠不用裁，满身雪白走将来。平生不敢轻言语，一叫千门万户开。——明代·唐寅《画鸡》
6  肃肃秋风起，悠悠行万里。万里何所行，横漠筑长城。岂台小子智，先圣之所营。树兹万世策，安此亿兆生。讵敢惮焦思，高枕于上京。北河见武节，千里卷戎旌。山川互出没，原野穷超忽。撞金止行阵，鸣鼓兴士卒。千乘万旗动，饮马长城窟。秋昏塞外云，雾暗关山月。缘岩驿马上，乘空烽火发。借问长城侯，单于入朝谒。浊气静天山，晨光照高阙。释兵仍振旅，要荒事万举。饮至告言旋，功归清庙前。——隋代·杨广《饮马长城窟行》
7  君不见昆吾铁冶飞炎烟，红光紫气俱赫然。 良工锻炼凡几年，铸得宝剑名龙泉。龙泉颜色如霜雪，良工咨嗟叹奇绝。琉璃玉匣吐莲花，错镂金环映明月。 正逢天下无风尘，幸得周防君子身。精光黯黯青蛇色，文章片片绿龟鳞。非直结交游侠子，亦曾亲近英雄人。 何言中路遭弃捐，零落漂沦古狱边。虽复尘埋无所用， 犹能夜夜气冲天。——唐代·郭震《古剑篇》
8  拂拭残碑，敕飞字，依稀堪读。慨当初，倚飞何重，后来何酷。岂是功成身合死，可怜事去言难赎。最无辜，堪恨更堪悲，风波狱。岂不念，疆圻蹙；岂不念，徽钦辱，念徽钦既返，此身何属。千载休谈南渡错，当时自怕中原复。笑区区、一桧亦何能，逢其欲。——明代·文征明《满江红·拂拭残碑》
9  匈奴犹未灭，魏绛复从戎。怅别三河道，言追六郡雄。雁山横代北，狐塞接云中。勿使燕然上，惟留汉将功。——唐代·陈子昂《送魏大从军》
10  我浮黄河去京阙，挂席欲进波连山。天长水阔厌远涉，访古始及平台间。平台为客忧思多，对酒遂作梁园歌。却忆蓬池阮公咏，因吟“渌水扬洪波”。洪波浩荡迷旧国，路远西归安可得！人生达命岂暇愁，且饮美酒登高楼。平头奴子摇大扇，五月不热疑清秋。玉盘杨梅为君设，吴盐如花皎白雪。持盐把酒但饮之，莫学夷齐事高洁。昔人豪贵信陵君，今人耕种信陵坟。荒城虚照碧山月，古木尽入苍梧云。梁王宫阙今安在？枚马先归不相待。舞影歌声散绿池，空馀汴水东流海。沉吟此事泪满衣，黄金买醉未能归。连呼五白行六博，分曹赌酒酣驰晖。歌且谣，意方远。东山高卧时起来，欲济苍生未应晚。——唐代·李白《梁园吟》
11  雁度秋色远，日静无云时。客心不自得，浩漫将何之。 忽忆范野人，闲园养幽姿。茫然起逸兴，但恐行来迟。 城壕失往路，马首迷荒陂。不惜翠云裘，遂为苍耳欺。 入门且一笑，把臂君为谁。酒客爱秋蔬，山盘荐霜梨。 他筵不下箸，此席忘朝饥。酸枣垂北郭，寒瓜蔓东篱。 还倾四五酌，自咏猛虎词。近作十日欢，远为千载期。 风流自簸荡，谑浪偏相宜。酣来上马去，却笑高阳池。——唐代·李白《寻鲁城北范居士失道落苍耳中见范置酒摘苍耳作》
12  七雄雄雌犹未分，攻城杀将何纷纷。秦兵益围邯郸急，魏王不救平原君。公子为嬴停驷马，执辔愈恭意愈下。亥为屠肆鼓刀人，嬴乃夷门抱关者。非但慷慨献良谋，意气兼将身命酬。向风刎颈送公子，七十老翁何所求。——唐代·王维《夷门歌》
13  席帽聊萧，偶经过、信陵祠下。正满目、荒台败叶，东京客舍。九月惊风将落帽，半廊细雨时飘瓦。桕初红、偏向坏墙边，离披打。今古事，堪悲诧；身世恨，从牵惹。倘君而仍在，定怜余也。我讵不如毛薛辈，君宁甘与原尝亚。叹侯嬴、老泪苦无多，如铅泻。——清代·陈维崧《满江红·秋日经信陵君祠》
1  兰陵美酒郁金香，玉碗盛来琥珀光。 但使主人能醉客，不知何处是他乡。——唐代·李白《客中行》
2  弃我去者，昨日之日不可留；乱我心者，今日之日多烦忧。长风万里送秋雁，对此可以酣高楼。蓬莱文章建安骨，中间小谢又清发。俱怀逸兴壮思飞，欲上青天览明月。抽刀断水水更流，举杯销愁愁更愁。销愁 一作 消愁）人生在世不称意，明朝散发弄扁舟。——唐代·李白《宣州谢脁楼饯别校书叔云》
3  千里黄云白日曛，北风吹雁雪纷纷。莫愁前路无知己，天下谁人不识君。六翮飘飖私自怜，一离京洛十余年。丈夫贫贱应未足，今日相逢无酒钱。——唐代·高适《别董大二首》
4  枕中云气千峰近，床底松声万壑哀。要看银山拍天浪，开窗放入大江来。——宋代·曾公亮《宿甘露寺僧舍》
5  弯弯月出挂城头，城头月出照凉州。凉州七里十万家，胡人半解弹琵琶。琵琶一曲肠堪断，风萧萧兮夜漫漫。河西幕中多故人，故人别来三五春。花门楼前见秋草，岂能贫贱相看老。一生大笑能几回，斗酒相逢须醉倒。——唐代·岑参《凉州馆中与诸判官夜集》
6  号令风霆迅，天声动北陬。长驱渡河洛，直捣向燕幽。马蹀阏氏血，旗袅可汗头。归来报明主，恢复旧神州。——宋代·岳飞《送紫岩张先生北伐》
7  严风吹霜海草凋，筋干精坚胡马骄。汉家战士三十万，将军兼领霍嫖姚。流星白羽腰间插，剑花秋莲光出匣。天兵照雪下玉关，虏箭如沙射金甲。云龙风虎尽交回，太白入月敌可摧。敌可摧，旄头灭，履胡之肠涉胡血。悬胡青天上，埋胡紫塞傍。胡无人，汉道昌。陛下之寿三千霜。但歌大风云飞扬，安得猛士兮守四方。——唐代·李白《胡无人》
8  火山六月应更热，赤亭道口行人绝。知君惯度祁连城，岂能愁见轮台月。脱鞍暂入酒家垆，送君万里西击胡。功名祗向马上取，真是英雄一丈夫。——唐代·岑参《送李副使赴碛西官军》
9  紫燕黄金瞳，啾啾摇绿騣。平明相驰逐，结客洛门东。少年学剑术，凌轹白猿公。珠袍曳锦带，匕首插吴鸿。由来万夫勇，挟此生雄风。托交从剧孟，买醉入新丰。笑尽一杯酒，杀人都市中。羞道易水寒，从令日贯虹。燕丹事不立，虚没秦帝宫。舞阳死灰人，安可与成功。——唐代·李白《结客少年场行》
10  鸦翎羽箭山桑弓，仰天射落衔芦鸿。麻衣黑肥冲北风，带酒日晚歌田中。男儿屈穷心不穷，枯荣不等嗔天公。寒风又变为春柳，条条看即烟濛濛。——唐代·李贺《野歌》
11  吹角动行人，喧喧行人起。笳悲马嘶乱，争渡黄河水。日暮沙漠陲，战声烟尘里。尽系名王颈，归来报天子。——唐代·王维《从军行·吹角动行人》
12  临高台以轩，下有清水清且寒。江有香草目以兰，黄鹄高飞离哉翻。关弓射鹄，令我主寿万年。——两汉·佚名《临高台》
13  日落沙明天倒开，波摇石动水萦回。 轻舟泛月寻溪转，疑是山阴雪后来。 水作青龙盘石堤，桃花夹岸鲁门西。 若教月下乘舟去，何啻风流到剡溪。——唐代·李白《东鲁门泛舟二首》
14  胸中磊落藏五兵，欲试无路空峥嵘。酒为旗鼓笔刀槊，势从天落银河倾。端溪石池浓作墨，烛光相射飞纵横。须臾收卷复把酒，如见万里烟尘清。丈夫身在要有立，逆虏运尽行当平。何时夜出五原塞，不闻人语闻鞭声。——宋代·陆游《题醉中所作草书卷后》
15  山水观形胜，襄阳美会稽。最高唯望楚，曾未一攀跻。 石壁疑削成，众山比全低。晴明试登陟，目极无端倪。 云梦掌中小，武陵花处迷。暝还归骑下，萝月映深溪。——唐代·孟浩然《登望楚山最高顶》
16  忽闻天上将，关塞重横行。始返楼兰国，还向朔方城。黄金装战马，白羽集神兵。星月开天阵，山川列地营。晚风吹画角，春色耀飞旌。宁知班定远，犹是一书生。——唐代·陈子昂《和陆明府赠将军重出塞》
17  都护新灭胡，士马气亦粗。萧条虏尘净，突兀天山孤。——唐代·岑参《灭胡曲》
18  二十解书剑，西游长安城。举头望君门，屈指取公卿。国风冲融迈三五，朝廷欢乐弥寰宇。白璧皆言赐近臣，布衣不得干明主。归来洛阳无负郭，东过梁宋非吾土。兔苑为农岁不登，雁池垂钓心长苦。世人遇我同众人，唯君于我最相亲。且喜百年见交态，未尝一日辞家贫。弹棋击筑白日晚，纵酒高歌杨柳春。欢娱未尽分散去，使我惆怅惊心神。丈夫不作儿女别，临岐涕泪沾衣巾。——唐代·高适《别韦参军》
1  昨夜西风吹折千林梢，渡口小艇滚入沙滩坳。野桥古梅独卧寒屋角，疏影横斜暗上书窗敲。半枯半活几个擫蓓蕾，欲开未开数点含香苞。纵使画工奇妙也缩手，我爱清香故把新诗嘲。——元代·明本《九字梅花咏》
1  采玉采玉须水碧，琢作步摇徒好色。老夫饥寒龙为愁，蓝溪水气无清白。夜雨冈头食蓁子，杜鹃口血老夫泪。蓝溪之水厌生人，身死千年恨溪水。斜山柏风雨如啸，泉脚挂绳青袅袅。村寒白屋念娇婴，古台石磴悬肠草。——唐代·李贺《老夫采玉歌》
2  携箩驱出敢偷闲，雪胫冰须惯忍寒。岂是不能扃户坐，忍寒犹可忍饥难。啼号升斗抵千金，冻雀饥鸦共一音。劳汝以生令至此，悠悠大块果何心。——宋代·范成大《雪中闻墙外鬻鱼菜者求售之声甚苦有感》
3  妇病连年累岁，传呼丈人前一言。当言未及得言，不知泪下一何翩翩。“属累君两三孤子，莫我儿饥且寒，有过慎莫笪笞，行当折摇，思复念之!”乱曰：抱时无衣，襦复无里。闭门塞牖，舍孤儿到市。道逢亲交，泣坐不能起。从乞求与孤儿买饵，对交啼泣，泪不可止：“我欲不伤悲不能已。”探怀中钱持授交。入门见孤儿，啼索其母抱。徘徊空舍中，“行复尔耳，弃置勿复道！”——两汉·佚名《妇病行》
4  狗吠何喧喧，有吏来在门。披衣出门应，府记欲得钱。语穷乞请期，吏怒反见尤。旋步顾家中，家中无可为。思往从邻贷，邻人言已匮。钱钱何难得，令我独憔悴。——两汉·佚名《刺巴郡守诗》
1  风怒欲拔木，雨暴欲掀屋。风声翻海涛，雨点堕车轴。拄门那敢开，吹火不得烛。岂惟涨沟溪，势已卷平陆。辛勤蓺宿麦，所望明年熟；一饱正自艰，五穷故相逐。南邻更可念，布被冬未赎；明朝甑复空，母子相持哭。——宋代·陆游《十月二十八日风雨大作》
2  时再点弓手，老幼俱集。大雨甚寒，道死者百余人。自壤河至昆阳老牛陂，僵尸相继。汝坟贫家女，行哭音凄怆。自言有老父，孤独无丁壮。郡吏来何暴，县官不敢抗。督遣勿稽留，龙钟去携杖。勤勤嘱四邻，幸愿相依傍。适闻闾里归，问讯疑犹强。果然寒雨中，僵死壤河上。弱质无以托，横尸无以葬。生女不如男，虽存何所当！拊膺呼苍天，生死将奈向？——宋代·梅尧臣《汝坟贫女》
1  巴山楚水凄凉地，二十三年弃置身。怀旧空吟闻笛赋，到乡翻似烂柯人。沉舟侧畔千帆过，病树前头万木春。今日听君歌一曲，暂凭杯酒长精神。——唐代·刘禹锡《酬乐天扬州初逢席上见赠》
2  嗟君此别意何如，驻马衔杯问谪居。巫峡啼猿数行泪，衡阳归雁几封书。青枫江上秋帆远，白帝城边古木疏。圣代即今多雨露，暂时分手莫踌躇。——唐代·高适《送李少府贬峡中王少府贬长沙》
3  昔年八月十五夜，曲江池畔杏园边。今年八月十五夜，湓浦沙头水馆前。西北望乡何处是，东南见月几回圆。昨风一吹无人会，今夜清光似往年。——唐代·白居易《八月十五日夜湓亭望月》
4  一为迁客去长沙，西望长安不见家。 黄鹤楼中吹玉笛，江城五月落梅花。——唐代·李白《与史郎中钦听黄鹤楼上吹笛》
5  残灯无焰影幢幢，此夕闻君谪九江。 垂死病中惊坐起，暗风吹雨入寒窗。——唐代·元稹《闻乐天授江州司马》
6  临水一长啸，忽思十年初。三登甲乙第，一入承明庐。 浮生多变化，外事有盈虚。今来伴江叟，沙头坐钓鱼。——唐代·白居易《垂钓》
7  岭水争分路转迷，桄榔椰叶暗蛮溪。愁冲毒雾逢蛇草，畏落沙虫避燕泥。五月畲田收火米，三更津吏报潮鸡。不堪肠断思乡处，红槿花中越鸟啼。——唐代·李德裕《谪岭南道中作》
8  汀洲无浪复无烟，楚客相思益渺然。汉口夕阳斜渡鸟，洞庭秋水远连天。孤城背岭寒吹角，独树临江夜泊船。贾谊上书忧汉室，长沙谪去古今怜。——唐代·刘长卿《自夏口至鹦鹉洲夕望岳阳寄源中丞》
9  卧闻岳阳城里钟，系舟岳阳城下树。正见空江明月来，云水苍茫失江路。夜深江月弄清辉，水上人歌月下归；一阕声长听不尽，轻舟短楫去如飞。——宋代·欧阳修《晚泊岳阳》
10  觉闻繁露坠，开户临西园。寒月上东岭，泠泠疏竹根。石泉远逾响，山鸟时一喧。倚楹遂至旦，寂寞将何言。——唐代·柳宗元《中夜起望西园值月上》
11  汲井漱寒齿，清心拂尘服。闲持贝叶书，步出东斋读。真源了无取，妄迹世所逐。遗言冀可冥，缮性何由熟。道人庭宇静，苔色连深竹。日出雾露馀，青松如膏沐。澹然离言说，悟悦心自足。——唐代·柳宗元《晨诣超师院读禅经》
12  深院无人帘幕垂，玉英翠羽灿芳枝。世间颜色难相似，淡月初残未坠时。冰玉风姿照座骞，炎方相遇且相宽。纻衣缟带平生志，正念幽人尚素冠。阻涉鲸波寇盗森，中原回首涕沾襟。清愁万斛无消处，赖有幽花慰客心。——宋代·李纲《渡海至琼管天宁寺咏阇提花三首》
13  烧痕惨淡带昏鸦，数尽寒梅未见花。回雁峰南三百里，捕蛇说里数千家。澄江绕郭闻渔唱，怪石堆庭见吏衙。昔日愚溪何自苦，永州犹未是天涯。——元代·陈孚《咏永州》
14  接淅报官府，敢违王事程。宵征江夏县，睡起汉阳城。邻里烦追送，杯盘泻浊清。袛应瘴乡老，难答故人情。——宋代·黄庭坚《十二月十九日夜中发鄂渚晓泊汉阳亲旧携酒追送聊为短句》
15  倏忽堕鹓行，天南去路长。片言曾不谄，获罪亦何伤。 象恋藏牙浦，人贪卖子乡。此心终合雪，去已莫思量。——唐代·虚中《送迁客》
16  谏频甘得罪，一骑入南深。若顺吾皇意，即无臣子心。 织花蛮市布，捣月象州砧。蒙雪知何日，凭楼望北吟。——唐代·栖蟾《送迁客》
1  十轮霜影转庭梧，此夕羁人独向隅。未必素娥无怅恨，玉蟾清冷桂花孤。——宋代·晏殊《中秋月》
2  团团离海角，渐渐入云衢。此夜一轮满，清光何处无！——明代·佚名《中秋玩月》
3  年年岁岁望中秋，岁岁年年雾雨愁。凉月风光三夜好，老夫怀抱一生休。明时谅费银河洗，缺处应须玉斧修。京洛胡尘满人眼，不知能似浙江不。——宋代·曾几《癸未八月十四日至十六夜月色皆佳》
4  始出西南楼，纤纤如玉钩。末映东北墀，娟娟似蛾眉。蛾眉蔽珠栊，玉钩隔琐窗。三五二八时，千里与君同。夜移衡汉落，徘徊帷户中。归华先委露，别叶早辞风。客游厌苦辛，仕子倦飘尘。休澣自公日，宴慰及私辰。蜀琴抽白雪，郢曲发阳春。肴干酒未阕，金壶启夕沦。回轩驻轻盖，留酌待情人。——宋代·鲍照《玩月城西门廨中》
1  黄师塔前江水东，春光懒困倚微风。桃花一簇开无主，可爱深红爱浅红？——唐代·杜甫《江畔独步寻花·其五》
2  东风袅袅泛崇光，香雾空蒙月转廊。只恐夜深花睡去，故烧高烛照红妆。——宋代·苏轼《海棠》
3  秋菊有佳色，裛露掇其英。泛此忘忧物，远我遗世情。一觞虽独尽，杯尽壶自倾。日入群动息，归鸟趋林鸣。啸傲东轩下，聊复得此生。——魏晋·陶渊明《饮酒·其四》
4  池馆隳摧古榭荒，此延嘉客会重阳。虽惭老圃秋容淡，且看黄花晚节香。酒味已醇新过熟，蟹螯先实不须霜。年来饮兴衰难强，漫有高吟力尚狂。——宋代·韩琦《九日水阁》
5  湘妃危立冻蛟脊，海月冷挂珊瑚枝。丑怪惊人能妩媚，断魂只有晓寒知。百千年藓著枯树，三两点春供老枝。绝壁笛声那得到，只愁斜日冻蜂知。——宋代·萧德藻《古梅二首》
6  谢却兰桡信杖藜，千峰盘磴入花畦。晴云度影迷三径，暗水流香冷一溪。僧寺多藏深树里，人家半在夕阳西。登临更上朝元阁，满壁苔痕没旧题。——清代·德元《玄墓看梅》
7  不负东篱约，携尊过草堂。远天连树杪，高月薄衣裳。握手经年别，惊心九日霜。诸君才绝世，独步许谁强。——清代·妙信《九日酬诸子》
8  万里秋光客兴赊，同人九日惜年华。台高不尽看枫叶，院净何须坐菊花。对酒披襟形独放，凭风落帽笑谁加。诗成合座皆珠玉，归去迟迟满落霞。——清代·沈辂《九日登高台寺》
1  轮台城头夜吹角，轮台城北旄头落。羽书昨夜过渠黎，单于已在金山西。戍楼西望烟尘黑，汉军屯在轮台北。上将拥旄西出征，平明吹笛大军行。四边伐鼓雪海涌，三军大呼阴山动。虏塞兵气连云屯，战场白骨缠草根。剑河风急雪片阔，沙口石冻马蹄脱。亚相勤王甘苦辛，誓将报主静边尘。古来青史谁不见，今见功名胜古人。——唐代·岑参《轮台歌奉送封大夫出师西征》
2  吾观非常者，碌碌在目前。君负鸿鹄志，蹉跎书剑年。 一闻边烽动，万里忽争先。余亦赴京国，何当献凯还。——唐代·孟浩然《送陈七赴西军》
3  少年上人号怀素，草书天下称独步。墨池飞出北溟鱼，笔锋杀尽中山兔。八月九月天气凉，酒徒词客满高堂。笺麻素绢排数箱，宣州石砚墨色光。吾师醉后倚绳床，须臾扫尽数千张。飘风骤雨惊飒飒，落花飞雪何茫茫！起来向壁不停手，一行数字大如斗。怳怳如闻神鬼惊，时时只见龙蛇走。左盘右蹙如惊电，状同楚汉相攻战。湖南七郡凡几家，家家屏障书题遍。王逸少，张伯英，古来几许浪得名。张颠老死不足数，我师此义不师古。古来万事贵天生，何必要公孙大娘浑脱舞。——唐代·李白《草书歌行》
4  月化五白龙，翻飞凌九天。胡沙惊北海，电扫洛阳川。虏箭雨宫阙，皇舆成播迁。英王受庙略，秉钺清南边。云旗卷海雪，金戟罗江烟。聚散百万人，弛张在一贤。霜台降群彦，水国奉戎旃。绣服开宴语，天人借楼船。如登黄金台，遥谒紫霞仙。卷身编蓬下，冥机四十年。宁知草间人，腰下有龙泉。浮云在一决，誓欲清幽燕。愿与四座公，静谈金匮篇。齐心戴朝恩，不惜微躯捐。所冀旄头灭，功成追鲁连。——唐代·李白《在水军宴赠幕府诸侍御》
5  将军作镇古汧州，水腻山春节气柔。清夜满城丝管散，行人不信是边头。箭利弓调四镇兵，蕃人不敢近东行。沿边千里浑无事，唯见平安火入城。——唐代·姚合《穷边词二首》
1  唧唧复唧唧，木兰当户织。不闻机杼声，惟闻女叹息。&惟闻 通：唯&问女何所思，问女何所忆。女亦无所思，女亦无所忆。昨夜见军帖，可汗大点兵，军书十二卷，卷卷有爷名。阿爷无大儿，木兰无长兄，愿为市鞍马，从此替爷征。&惟闻 通：唯&东市买骏马，西市买鞍鞯，南市买辔头，北市买长鞭。旦辞爷娘去，暮宿黄河边，不闻爷娘唤女声，但闻黄河流水鸣溅溅。旦辞黄河去，暮至黑山头，不闻爷娘唤女声，但闻燕山胡骑鸣啾啾。万里赴戎机，关山度若飞。朔气传金柝，寒光照铁衣。将军百战死，壮士十年归。归来见天子，天子坐明堂。策勋十二转，赏赐百千强。可汗问所欲，木兰不用尚书郎，愿驰千里足，送儿还故乡。&一作：愿借明驼千里足&爷娘闻女来，出郭相扶将；阿姊闻妹来，当户理红妆；小弟闻姊来，磨刀霍霍向猪羊。开我东阁门，坐我西阁床，脱我战时袍，著我旧时裳。当窗理云鬓，对镜帖花黄。出门看火伴，火伴皆惊忙：同行十二年，不知木兰是女郎。（帖 通：贴；惊忙 一作：惶；惶 火伴 通：伙）雄兔脚扑朔，雌兔眼迷离；双兔傍地走，安能辨我是雄雌？——南北朝·佚名《木兰诗》
2  单车欲问边，属国过居延。征蓬出汉塞，归雁入胡天。大漠孤烟直，长河落日圆。萧关逢候骑，都护在燕然。——唐代·王维《使至塞上》
3  兰陵美酒郁金香，玉碗盛来琥珀光。 但使主人能醉客，不知何处是他乡。——唐代·李白《客中行》
4  敕勒川，阴山下。天似穹庐，笼盖四野。天苍苍，野茫茫。风吹草低见牛羊。——南北朝·乐府诗集《敕勒歌》
5  一叶渔船两小童，收篙停棹坐船中。怪生无雨都张伞，不是遮头是使风。——宋代·杨万里《舟过安仁》
6  君不见走马川行雪海边，平沙莽莽黄入天。 轮台九月风夜吼，一川碎石大如斗，随风满地石乱走。 匈奴草黄马正肥，金山西见烟尘飞，汉家大将西出师。 将军金甲夜不脱，半夜军行戈相拨，风头如刀面如割。 马毛带雪汗气蒸，五花连钱旋作冰，幕中草檄砚水凝。 虏骑闻之应胆慑，料知短兵不敢接，车师西门伫献捷。——唐代·岑参《走马川行奉送出师西征》
7  云想衣裳花想容，春风拂槛露华浓。 若非群玉山头见，会向瑶台月下逢。——唐代·李白《清平调·其一》
8  书卷多情似故人，晨昏忧乐每相亲。眼前直下三千字，胸次全无一点尘。活水源流随处满，东风花柳逐时新。金鞍玉勒寻芳客，未信我庐别有春。——明代·于谦《观书》
9  岂曰无衣？与子同袍。王于兴师，修我戈矛。与子同仇！岂曰无衣？与子同泽。王于兴师，修我矛戟。与子偕作！岂曰无衣？与子同裳。王于兴师，修我甲兵。与子偕行！——先秦·佚名《秦风·无衣》
10  炉火照天地，红星乱紫烟。赧郎明月夜，歌曲动寒川。——唐代·李白《秋浦歌十七首·其十四》
11  月黑雁飞高，单于夜遁逃。欲将轻骑逐，大雪满弓刀。——唐代·卢纶《和张仆射塞下曲·其三》
12  世间花叶不相伦，花入金盆叶作尘。惟有绿荷红菡萏，卷舒开合任天真。此花此叶常相映，翠减红衰愁杀人。——唐代·李商隐《赠荷花》
13  绿野堂开占物华，路人指道令公家。令公桃李满天下，何用堂前更种花。——唐代·白居易《奉和令公绿野堂种花》
14  精卫衔微木，将以填沧海。刑天舞干戚，猛志固常在。同物既无虑，化去不复悔。徒设在昔心，良辰讵可待。——魏晋·陶渊明《读山海经·其十》
15  白也诗无敌，飘然思不群。清新庾开府，俊逸鲍参军。渭北春天树，江东日暮云。何时一樽酒，重与细论文。——唐代·杜甫《春日忆李白》
16  瞻彼淇奥，绿竹猗猗。有匪君子，如切如磋，如琢如磨。瑟兮僩兮，赫兮咺兮。有匪君子，终不可谖兮。瞻彼淇奥，绿竹青青。有匪君子，充耳琇莹，会弁如星。瑟兮僩兮，赫兮咺兮。有匪君子，终不可谖兮。瞻彼淇奥，绿竹如箦。有匪君子，如金如锡，如圭如璧。宽兮绰兮，猗重较兮。善戏谑兮，不为虐兮。——先秦·佚名《淇奥》
17  军歌应唱大刀环，誓灭胡奴出玉关。只解沙场为国死，何须马革裹尸还。——清代·徐锡麟《出塞》
18  林暗草惊风，将军夜引弓。平明寻白羽，没在石棱中。——唐代·卢纶《和张仆射塞下曲·其二》
19  麟之趾，振振公子，于嗟麟兮。麟之定，振振公姓，于嗟麟兮。麟之角，振振公族，于嗟麟兮。——先秦·佚名《麟之趾》
20  绝代有佳人，幽居在空谷。自云良家子，零落依草木。关中昔丧乱，兄弟遭杀戮。官高何足论，不得收骨肉。世情恶衰歇，万事随转烛。夫婿轻薄儿，新人美如玉。合昏尚知时，鸳鸯不独宿。但见新人笑，那闻旧人哭。在山泉水清，出山泉水浊。侍婢卖珠回，牵萝补茅屋。摘花不插发，采柏动盈掬。天寒翠袖薄，日暮倚修竹。——唐代·杜甫《佳人》
21  士卒何草草，筑城潼关道。大城铁不如，小城万丈余。借问潼关吏：修关还备胡？要我下马行，为我指山隅：连云列战格，飞鸟不能逾。胡来但自守，岂复忧西都。丈人视要处，窄狭容单车。艰难奋长戟，万古用一夫。哀哉桃林战，百万化为鱼。请嘱防关将，慎勿学哥舒！——唐代·杜甫《潼关吏》
22  凯风自南，吹彼棘心。棘心夭夭，母氏劬劳。凯风自南，吹彼棘薪。母氏圣善，我无令人。爰有寒泉？在浚之下。有子七人，母氏劳苦。睍睆黄鸟，载好其音。有子七人，莫慰母心。——先秦·佚名《凯风》
23  朝曦迎客艳重冈，晚雨留人入醉乡。此意自佳君不会，一杯当属水仙王。——宋代·苏轼《饮湖上初晴后雨二首·其一》
24  秦地罗敷女，采桑绿水边。素手青条上，红妆白日鲜。蚕饥妾欲去，五马莫留连。——唐代·李白《子夜吴歌·春歌》
25  贵逼人来不自由，龙骧凤翥势难收。满堂花醉三千客，一剑霜寒十四州。鼓角揭天嘉气冷，风涛动地海山秋。东南永作金天柱，谁羡当时万户侯。——唐代·贯休《献钱尚父》
26  肃肃凉风生，加我林壑清。驱烟寻涧户，卷雾出山楹。去来固无迹，动息如有情。日落山水静，为君起松声。&版本一&肃肃凉景生，加我林壑清。驱烟寻涧户，卷雾出山楹。去来固无迹，动息如有情。日落山水静，为君起松声。&版本二&——唐代·王勃《咏风》
27  少壮从戎马上飞，雪山童子未缁衣。 秋山年长头陀处，说我军前射虎归。——唐代·刘商《赠头陀师》
28  终南何有？有条有梅。君子至止，锦衣狐裘。颜如渥丹，其君也哉！终南何有？有纪有堂。君子至止，黻衣绣裳。佩玉将将，寿考不忘！——先秦·佚名《终南》
29  卢令令，其人美且仁。卢重环，其人美且鬈。卢重鋂，其人美且偲。——先秦·佚名《卢令》
30  金陵风景好，豪士集新亭。举目山河异，偏伤周顗情。四坐楚囚悲，不忧社稷倾。王公何慷慨，千载仰雄名。——唐代·李白《金陵新亭》
31  夭夭园桃，无子空长。虚美难假，偏轮不行。淮阴五刑，鸟尽弓藏。保身全名，独有子房。大愤不收，褒衣无带。多言寡诚，抵令事败。苏秦之说，六国以亡。倾侧卖主，车裂固当。贤矣陈轸，忠而有谋。楚怀不从，祸卒不救。祸夫吴起，智小谋大，西河何健，伏尸何劣。嗟彼郭生，古之雅人，智矣燕昭，可谓得臣。峨峨仲连，齐之高士，北辞千金，东蹈沧海。——魏晋·曹丕《煌煌京洛行》
32  罗浮山下四时春，卢橘杨梅次第新。日啖荔枝三百颗，不辞长作岭南人。（不辞 一作：不妨）——宋代·苏轼《惠州一绝》
33  文王在上，于昭于天。周虽旧邦，其命维新。有周不显，帝命不时。文王陟降，在帝左右。亹亹文王，令闻不已。陈锡哉周，侯文王孙子。文王孙子，本支百世，凡周之士，不显亦世。世之不显，厥犹翼翼。思皇多士，生此王国。王国克生，维周之桢；济济多士，文王以宁。穆穆文王，于缉熙敬止。假哉天命。有商孙子。商之孙子，其丽不亿。上帝既命，侯于周服。侯服于周，天命靡常。殷士肤敏。裸将于京。厥作裸将，常服黼冔。王之荩臣。无念尔祖。无念尔祖，聿修厥德。永言配命，自求多福。殷之未丧师，克配上帝。宜鉴于殷，骏命不易！命之不易，无遏尔躬。宣昭义问，有虞殷自天。上天之载，无声无臭。仪刑文王，万邦作孚。——先秦·佚名《文王》
34  子之还兮，遭我乎峱之间兮。并驱从两肩兮，揖我谓我儇兮。子之茂兮，遭我乎峱之道兮。并驱从两牡兮，揖我谓我好兮。子之昌兮，遭我乎峱之阳兮。并驱从两狼兮，揖我谓我臧兮。——先秦·佚名《还》
35  鹫翎金仆姑，燕尾绣蝥弧。独立扬新令，千营共一呼。——唐代·卢纶《和张仆射塞下曲·其一》
36  高树多悲风，海水扬其波。利剑不在掌，结友何须多？不见篱间雀，见鹞自投罗。罗家得雀喜，少年见雀悲。拔剑捎罗网，黄雀得飞飞。飞飞摩苍天，来下谢少年。——魏晋·曹植《野田黄雀行》
37  六月栖栖，戎车既饬。四牡骙骙，载是常服。玁狁孔炽，我是用急。王于出征，以匡王国。比物四骊，闲之维则。维此六月，既成我服。我服既成，于三十里。王于出征，以佐天子。四牡修广，其大有颙。薄伐玁狁，以奏肤公。有严有翼，共武之服。共武之服，以定王国。玁狁匪茹，整居焦获。侵镐及方，至于泾阳。织文鸟章，白旆央央。元戎十乘，以先启行。戎车既安，如轾如轩。四牡既佶，既佶且闲。薄伐玁狁，至于大原。文武吉甫，万邦为宪。吉甫燕喜，既多受祉。来归自镐，我行永久。饮御诸友，炰鳖脍鲤。侯谁在矣？张仲孝友。——先秦·佚名《六月》
38  上马带吴钩，翩翩度陇头。小来思报国，不是爱封侯。万里乡为梦，三边月作愁。早须清黠虏，无事莫经秋。——唐代·岑参《送人赴安西》
39  秩秩斯干，幽幽南山。如竹苞矣，如松茂矣。兄及弟矣，式相好矣，无相犹矣。似续妣祖，筑室百堵，西南其户。爰居爰处，爰笑爰语。约之阁阁，椓之橐橐。风雨攸除，鸟鼠攸去，君子攸芋。如跂斯翼，如矢斯棘，如鸟斯革，如翚斯飞，君子攸跻。殖殖其庭，有觉其楹。哙哙其正，哕哕其冥。君子攸宁。下莞上簟，乃安斯寝。乃寝乃兴，乃占我梦。吉梦维何？维熊维罴，维虺维蛇。大人占之：维熊维罴，男子之祥；维虺维蛇，女子之祥。乃生男子，载寝之床。载衣之裳，载弄之璋。其泣喤喤，朱芾斯皇，室家君王。乃生女子，载寝之地。载衣之裼，载弄之瓦。无非无仪，唯酒食是议，无父母诒罹。——先秦·佚名《斯干》
40  裳裳者华，其叶湑兮。我觏之子，我心写兮。我心写兮，是以有誉处兮。裳裳者华，芸其黄矣。我觏之子，维其有章矣。维其有章矣，是以有庆矣。裳裳者华，或黄或白。我觏之子，乘其四骆。乘其四骆，六辔沃若。左之左之，君子宜之。右之右之，君子有之。维其有之，是以似之。——先秦·佚名《裳裳者华》
41  皇皇者华，于彼原隰。駪駪征夫，每怀靡及。我马维驹，六辔如濡。载驰载驱，周爰咨诹。我马维骐，六辔如丝。载驰载驱，周爰咨谋。我马维骆，六辔沃若。载驰载驱，周爰咨度。我马维骃，六辔既均。载驰载驱，周爰咨询。——先秦·佚名《皇皇者华》
42  彼汾沮洳，言采其莫。彼其之子，美无度。美无度，殊异乎公路。彼汾一方，言采其桑。彼其之子，美如英。美如英，殊异乎公行。彼汾一曲，言采其藚。彼其之子，美如玉。美如玉，殊异乎公族。——先秦·佚名《汾沮洳》
43  八月长江万里晴，千帆一道带风轻。尽日不分天水色，洞庭南是岳阳城。——唐代·崔季卿《晴江秋望》
44  采菽采菽，筐之莒之。君子来朝，何锡予之？虽无予之？路车乘马。又何予之？玄衮及黼。觱沸槛泉，言采其芹。君子来朝，言观其旂。其旂淠淠，鸾声嘒嘒。载骖载驷，君子所届。赤芾在股，邪幅在下。彼交匪纾，天子所予。乐只君子，天子命之。乐只君子，福禄申之。维柞之枝，其叶蓬蓬。乐只君子，殿天子之邦。乐只君子，万福攸同。平平左右，亦是率从。汎汎杨舟，绋纚维之。乐只君子，天子葵之。乐只君子，福禄膍之。优哉游哉，亦是戾矣。——先秦·佚名《采菽》
45  游人脚底一声雷，满座顽云拨不开。天外黑风吹海立，浙东飞雨过江来。十分潋滟金樽凸，千杖敲铿羯鼓催。唤起谪仙泉洒面，倒倾鲛室泻琼瑰。——宋代·苏轼《有美堂暴雨》
46  叔于田，巷无居人。岂无居人？不如叔也。洵美且仁。叔于狩，巷无饮酒。岂无饮酒？不如叔也。洵美且好。叔适野，巷无服马。岂无服马？不如叔也。洵美且武。——先秦·佚名《叔于田》
47  既破我斧，又缺我斨。周公东征，四国是皇。哀我人斯，亦孔之将。既破我斧，又缺我锜。周公东征，四国是吪。哀我人斯，亦孔之嘉。既破我斧，又缺我銶。周公东征，四国是遒。哀我人斯，亦孔之休。——先秦·佚名《破斧》
48  杜诗韩笔愁来读，似倩麻姑痒处搔。天外凤凰谁得髓？无人解合续弦胶。——唐代·杜牧《读韩杜集》
49  南风之薰兮，可以解吾民之愠兮。南风之时兮，可以阜吾民之财兮。——先秦·佚名《南风歌》
50  昔有霍家奴，姓冯名子都。依倚将军势，调笑酒家胡。胡姬年十五，春日独当垆。长裾连理带，广袖合欢襦。头上蓝田玉，耳后大秦珠。两鬟何窈窕，一世良所无。一鬟五百万，两鬟千万余。不意金吾子，娉婷过我庐。银鞍何煜耀，翠盖空踟蹰。就我求清酒，丝绳提玉壶。就我求珍肴，金盘脍鲤鱼。贻我青铜镜，结我红罗裾。不惜红罗裂，何论轻贱躯。男儿爱后妇，女子重前夫。人生有新旧，贵贱不相逾。多谢金吾子，私爱徒区区。——两汉·辛延年《羽林郎》
51  美女渭桥东，春还事蚕作。五马如飞龙，青丝结金络。不知谁家子，调笑来相谑。妾本秦罗敷，玉颜艳名都。绿条映素手，采桑向城隅。使君且不顾，况复论秋胡。寒螀爱碧草，鸣凤栖青梧。托心自有处，但怪傍人愚。徒令白日暮，高驾空踟蹰。——唐代·李白《陌上桑》
52  叔于田，乘乘马。执辔如组，两骖如舞。叔在薮，火烈具举。袒裼暴虎，献于公所。将叔勿狃，戒其伤女。叔于田，乘乘黄。两服上襄，两骖雁行。叔在薮，火烈具扬。叔善射忌，又良御忌。抑罄控忌，抑纵送忌。叔于田，乘乘鸨。两服齐首，两骖如手。叔在薮，火烈具阜。叔马慢忌，叔发罕忌，抑释掤忌，抑鬯弓忌。——先秦·佚名《大叔于田》
53  厥初生民，时维姜嫄。生民如何？克禋克祀，以弗无子。履帝武敏歆，攸介攸止，载震载夙。载生载育，时维后稷。诞弥厥月，先生如达。不坼不副，无菑无害，以赫厥灵。上帝不宁，不康禋祀，居然生子。诞寘之隘巷，牛羊腓字之。诞寘之平林，会伐平林。诞寘之寒冰，鸟覆翼之。鸟乃去矣，后稷呱矣。实覃实訏，厥声载路。诞实匍匐，克岐克嶷，以就口食。蓺之荏菽，荏菽旆旆。禾役穟穟，麻麦幪幪，瓜瓞唪唪。诞后稷之穑，有相之道。茀厥丰草，种之黄茂。实方实苞，实种实褎。实发实秀，实坚实好。实颖实栗，即有邰家室。诞降嘉种，维秬维秠，维穈维芑。恒之秬秠，是获是亩。恒之穈芑，是任是负，以归肇祀。诞我祀如何？或舂或揄，或簸或蹂。释之叟叟，烝之浮浮。载谋载惟，取萧祭脂。取羝以軷，载燔载烈，以兴嗣岁。昂盛于豆，于豆于登，其香始升。上帝居歆，胡臭亶时。后稷肇祀，庶无罪悔，以迄于今。——先秦·佚名《大雅·生民》
54  腊月草根甜，天街雪似盐。未知口硬软，先拟蒺藜衔。——唐代·李贺《马诗二十三首·其二》
55  于皇武王！无竞维烈。允文文王，克开厥后。嗣武受之，胜殷遏刘，耆定尔功。——先秦·佚名《周颂·武》
56  常棣之华，鄂不韡韡。凡今之人，莫如兄弟。死丧之威，兄弟孔怀。原隰裒矣，兄弟求矣。脊令在原，兄弟急难。每有良朋，况也永叹。兄弟阋于墙，外御其务。每有良朋，烝也无戎。丧乱既平，既安且宁。虽有兄弟，不如友生？傧尔笾豆，饮酒之饫。兄弟既具，和乐且孺。妻子好合，如鼓瑟琴。兄弟既翕，和乐且湛。宜尔室家，乐尔妻帑。是究是图，亶其然乎？——先秦·佚名《常棣》
57  傲吏身闲笑五侯，西江取竹起高楼。南风不用蒲葵扇，纱帽闲眠对水鸥。——唐代·李嘉祐《寄王舍人竹楼》
58  思齐大任，文王之母，思媚周姜，京室之妇。大姒嗣徽音，则百斯男。惠于宗公，神罔时怨，神罔时恫。刑于寡妻，至于兄弟，以御于家邦。雍雍在宫，肃肃在庙。不显亦临，无射亦保。肆戎疾不殄，烈假不瑕。不闻亦式，不谏亦入。肆成人有德，小子有造。古之人无斁，誉髦斯士。——先秦·佚名《思齐》
59  赫赫明明。王命卿士，南仲大祖，大师皇父。整我六师，以脩我戎。既敬既戒，惠此南国。王谓尹氏，命程伯休父，左右陈行。戒我师旅，率彼淮浦，省此徐土。不留不处，三事就绪。赫赫业业，有严天子。王舒保作，匪绍匪游。徐方绎骚，震惊徐方。如雷如霆，徐方震惊。王奋厥武，如震如怒。进厥虎臣，阚如虓虎。铺敦淮濆，仍执丑虏。截彼淮浦，王师之所。王旅啴啴，如飞如翰。如江如汉，如山之苞。如川之流，绵绵翼翼。不测不克，濯征徐国。王犹允塞，徐方既来。徐方既同，天子之功。四方既平，徐方来庭。徐方不回，王曰还归。——先秦·佚名《大雅·常武》
60  猗嗟昌兮，颀而长兮。抑若扬兮，美目扬兮。巧趋跄兮，射则臧兮。猗嗟名兮，美目清兮，仪既成兮。终日射侯，不出正兮，展我甥兮。猗嗟娈兮，清扬婉兮。舞则选兮，射则贯兮。四矢反兮，以御乱兮。——先秦·佚名《猗嗟》
61  几度见诗诗总好，及观标格过于诗。平生不解藏人善，到处逢人说项斯。——唐代·杨敬之《赠项斯》
62  振鹭于飞，于彼西雍。我客戾止，亦有斯容。在彼无恶，在此无斁。庶几夙夜，以永终誉。——先秦·佚名《周颂·振鹭》
63  我爱铜官乐，千年未拟还。应须回舞袖，拂尽五松山。——唐代·李白《铜官山醉后绝句》
64  燕南壮士吴门豪，筑中置铅鱼隐刀。感君恩重许君命，太山一掷轻鸿毛。——唐代·李白《结袜子》
65  十里长街市井连，月明桥上看神仙。人生只合扬州死，禅智山光好墓田。——唐代·张祜《纵游淮南》
66  越女新妆出镜心，自知明艳更沉吟。齐纨未是人间贵，一曲菱歌敌万金。&版本一&越女新妆出镜心，自知明艳更沉吟。齐纨未足时人贵，一曲菱歌敌万金。&版本二&——唐代·张籍《酬朱庆馀》
67  日暮堂前花蕊娇，争拈小笔上床描。 绣成安向春园里，引得黄莺下柳条。——唐代·胡令能《观郑州崔郎中诸妓绣样》
68  湖阔兼云雾，楼孤属晚晴。礼加徐孺子，诗接谢宣城。雪岸丛梅发，春泥百草生。敢违渔父问，从此更南征。——唐代·杜甫《陪裴使君登岳阳楼》
69  瞻彼旱麓，榛楛济济。岂弟君子，干禄岂弟。瑟彼玉瓒，黄流在中。岂弟君子，福禄攸降。鸢飞戾天，鱼跃于渊。岂弟君子，遐不作人？清酒既载，骍牡既备。以享以祀，以介景福。瑟彼柞棫，民所燎矣。岂弟君子，神所劳矣。莫莫葛藟，施于条枚。岂弟君子，求福不回。——先秦·佚名《旱麓》
70  春近寒虽转，梅舒雪尚飘。从风还共落，照日不俱销。叶开随足影，花多助重条。今来渐异昨，向晚判胜朝。——南北朝·阴铿《雪里梅花诗》
71  池馆隳摧古榭荒，此延嘉客会重阳。虽惭老圃秋容淡，且看黄花晚节香。酒味已醇新过熟，蟹螯先实不须霜。年来饮兴衰难强，漫有高吟力尚狂。——宋代·韩琦《九日水阁》
72  瞻彼洛矣，维水泱泱。君子至止，福禄如茨。韎韐有奭，以作六师。瞻彼洛矣，维水泱泱。君子至止，鞸琫有珌。君子万年，保其家室。瞻彼洛矣，维水泱泱。君子至止，福禄既同。君子万年，保其家邦。——先秦·佚名《瞻彼洛矣》
73  酌君以蒲城桑落之酒，泛君以湘累秋菊之英。赠君以黟川点漆之墨，送君以阳关堕泪之声。酒浇胸次之磊块，菊制短世之颓龄。墨以传万古文章之印，歌以写一家兄弟之情。江山千里俱头白，骨肉十年终眼青。连床夜语鸡戒晓，书囊无底谈未了。有功翰墨乃如此，何恨远别音书少。炒沙作縻终不饱，缕冰文章费工巧。要须心地收汗马，孔孟行世目杲杲。有弟有弟力持家，妇能养姑供珍鲑。儿大诗书女丝麻，公但读书煮春茶。——宋代·黄庭坚《送王郎》
74  西郊落花天下奇，古人但赋伤春诗。西郊车马一朝尽，定庵先生沽酒来赏之。先生探春人不觉，先生送春人又嗤。呼朋亦得三四子，出城失色神皆痴。如钱塘潮夜澎湃，如昆阳战晨披靡；如八万四千天女洗脸罢，齐向此地倾胭脂。奇龙怪凤爱漂泊，琴高之鲤何反欲上天为？玉皇宫中空若洗，三十六界无一青蛾眉。又如先生平生之忧患，恍惚怪诞百出无穷期。先生读书尽三藏，最喜维摩卷里多清词。又闻净土落花深四寸，瞑目观赏尤神驰。西方净国未可到，下笔绮语何漓漓！安得树有不尽之花更雨新好者，三百六十日长是落花时。——清代·龚自珍《西郊落花歌》
75  芃芃黍苗，阴雨膏之。悠悠南行，召伯劳之。我任我辇，我车我牛。我行既集，盖云归哉。我徒我御，我师我旅。我行既集，盖云归处。肃肃谢功，召伯营之。烈烈征师，召伯成之。原隰既平，泉流既清。召伯有成，王心则宁。——先秦·佚名《黍苗》
76  年少辞家从冠军，金鞍宝剑去邀勋。不知马骨伤寒水，惟见龙城起暮云。——唐代·王涯《塞下曲二首·其二》
77  晚艳出荒篱，冷香著秋水。忆向山中见，伴蛩石壁里。——唐代·王建《野菊》
78  芃芃棫朴，薪之槱之。济济辟王，左右趣之。济济辟王，左右奉璋。奉璋峨峨，髦士攸宜。淠彼泾舟，烝徒楫之。周王于迈，六师及之。倬彼云汉，为章于天。周王寿考，遐不作人？追琢其章，金玉其相。勉勉我王，纲纪四方。——先秦·佚名《棫朴》
79  时迈其邦，昊天其子之，实右序有周。薄言震之，莫不震叠。怀柔百神，及河乔岳，允王维后。明昭有周，式序在位。载戢干戈，载橐弓矢。我求懿德，肆于时夏，允王保之。——先秦·佚名《周颂·时迈》
80  世人种桃李，皆在金张门。攀折争捷径，及此春风暄。一朝天霜下，荣耀难久存。安知南山桂，绿叶垂芳根。清阴亦可托，何惜树君园。——唐代·李白《咏桂》
81  春风何处好？别殿饶芳草。苒嫋转鸾旗，萎蕤吹雉葆。扬芳历九门，澹荡入兰荪。争奈白团扇，时时偷主恩。——唐代·温庭筠《嘲春风》
82  涩滩鸣嘈嘈，两山足猿猱。白波若卷雪，侧足不容舠。渔子与舟人，撑折万张篙。——唐代·李白《下泾县陵阳溪至涩滩》
83  陶令日日醉，不知五柳春。素琴本无弦，漉酒用葛巾。清风北窗下，自谓羲皇人。何时到栗里，一见平生亲。——唐代·李白《戏赠郑溧阳》
84  敷政术，守清勤。升显位，励相臣。——唐代·武则天《制袍字赐狄仁杰》
85  端州石工巧如神，踏天磨刀割紫云。佣刓抱水含满唇，暗洒苌弘冷血痕。纱帷昼暖墨花春，轻沤漂沫松麝薰。干腻薄重立脚匀，数寸光秋无日昏。圆毫促点声静新，孔砚宽顽何足云！——唐代·李贺《杨生青花紫石砚歌》
86  秋风昨夜渡潇湘，触石穿林惯作狂。惟有竹枝浑不怕，挺然相斗一千场。——清代·郑板桥《题画竹》
87  宝剑千金买，平生未许人。怀君万里别，持赠结交亲。孤松宜晚岁，众木爱芳春。已矣将何道，无令白发新。——唐代·陈子昂《送东莱王学士无竞》
88  西蜀樱桃也自红，野人相赠满筠笼。数回细写愁仍破，万颗匀圆讶许同。忆昨赐沾门下省，退朝擎出大明宫。金盘玉箸无消息，此日尝新任转蓬。——唐代·杜甫《野人送朱樱》
89  美人舞如莲花旋，世人有眼应未见。高堂满地红氍毹，试舞一曲天下无。此曲胡人传入汉，诸客见之惊且叹。慢脸娇娥纤复秾，轻罗金缕花葱茏。回裾转袖若飞雪，左鋋右鋋生旋风。琵琶横笛和未匝，花门山头黄云合。忽作出塞入塞声，白草胡沙寒飒飒。翻身入破如有神，前见后见回回新。始知诸曲不可比，采莲落梅徒聒耳。世人学舞只是舞，恣态岂能得如此。——唐代·岑参《田使君美人舞如莲花北鋋歌》
90  植物之中竹难写，古今虽画无似者。萧郎下笔独逼真，丹青以来唯一人。人画竹身肥臃肿，萧画茎瘦节节竦。人画竹梢死羸垂，萧画枝活叶叶动。不根而生从意生，不笋而成由笔成。野塘水边埼岸侧，森森两丛十五茎。婵娟不失筠粉态，萧飒尽得风烟情。举头忽看不似画，低耳静听疑有声。西丛七茎劲而健，省向天竺寺前石上见。东丛八茎疏且寒，忆曾湘妃庙里雨中看。幽姿远思少人别，与君相顾空长叹。萧郎萧郎老可惜，手颤眼昏头雪色。自言便是绝笔时，从今此竹尤难得。——唐代·白居易《画竹歌》
91  万里桥边女校书，枇杷花里闭门居。扫眉才子于今少，管领春风总不如。——唐代·王建《寄蜀中薛涛校书》
92  周子横山隐，开门临城隅。连峰入户牖，胜概凌方壶。时作白纻词，放歌丹阳湖。水色傲溟渤，川光秀菰蒲。当其得意时，心与天壤俱。闲云随舒卷，安识身有无。抱石耻献玉，沉泉笑探珠。羽化如可作，相携上清都。——唐代·李白《赠丹阳横山周处士惟长》
93  楼前百戏竞争新，唯有长竿妙入神。 谁谓绮罗翻有力，犹自嫌轻更著人。——唐代·刘晏《咏王大娘戴竿》
94  嘉陵江色何所似？石黛碧玉相因依。正怜日破浪花出，更复春从沙际归。巴童荡桨欹侧过，水鸡衔鱼来去飞。阆中胜事可肠断，阆州城南天下稀！——唐代·杜甫《阆水歌》
95  依依宜织江雨空，雨中六月兰台风。博罗老仙时出洞，千岁石床啼鬼工。蛇毒浓凝洞堂湿，江鱼不食衔沙立。欲剪箱中一尺天，吴娥莫道吴刀涩。——唐代·李贺《罗浮山父与葛篇》
96  兰亭茧纸入昭陵，世间遗迹犹龙腾。颜公变法出新意，细筋入骨如秋鹰。徐家父子亦秀绝，字外出力中藏棱。峄山传刻典刑在，千载笔法留阳冰。杜陵评书贵瘦硬，此论未公吾不凭。短长肥瘦各有态，玉环飞燕谁敢憎。吴兴太守真好古，购买断缺挥缣缯。龟趺入座螭隐壁，空斋昼静闻登登。奇踪散出走吴越，胜事传说夸友朋。书来讫诗要自写，为把栗尾书溪藤。后来视今犹视昔，过眼百年如风灯。他年刘郎忆贺监，还道同时须服膺。——宋代·苏轼《孙莘老求墨妙亭诗》
97  乃翁知国如知兵，塞垣草木识威名。敌人开户玩处女，掩耳不及惊雷霆。平生端有活国计，百不一试薶九京。阿兄两持庆州节，十年骐驎地上行。潭潭大度如卧虎，边头耕桑长儿女。折冲千里虽有余，论道经邦正要渠。妙年出补父兄处，公自才力应时须。春风旍旗拥万夫，幕下诸将思草枯。智名勇功不入眼，可用折箠笞羌胡。——宋代·黄庭坚《送范德孺知庆州》
98  一笑无秦帝，飘然向海东。谁能排大难？不屑计奇功。古戍三秋雁，高台万木风。从来天下士，只在布衣中。——清代·屈大均《鲁连台》
99  百里闻雷震，鸣弦暂辍弹。府中连骑出，江上待潮观。照日秋云迥，浮天渤澥宽。惊涛来似雪，一座凛生寒。——唐代·孟浩然《与颜钱塘登障楼望潮作》
100  远海动风色，吹愁落天涯。南星变大火，热气余丹霞。光景不可回，六龙转天车。荆人泣美玉，鲁叟悲匏瓜。功业若梦里，抚琴发长嗟。裴生信英迈，屈起多才华。历抵海岱豪，结交鲁朱家。复携两少妾，艳色惊荷葩。双歌入青云，但惜白日斜。穷溟出宝贝，大泽饶龙蛇。明主倘见收，烟霄路非赊。时命若不会，归应炼丹砂。——唐代·李白《早秋赠裴十七仲堪》
101  天山雪云常不开，千峰万岭雪崔嵬。北风夜卷赤亭口，一夜天山雪更厚。能兼汉月照银山，复逐胡风过铁关。交河城边鸟飞绝，轮台路上马蹄滑。晻霭寒氛万里凝，阑干阴崖千丈冰。将军狐裘卧不暖，都护宝刀冻欲断。正是天山雪下时，送君走马归京师。雪中何以赠君别，惟有青青松树枝。——唐代·岑参《天山雪歌送萧治归京》
102  义公习禅寂，结宇依空林。户外一峰秀，阶前众壑深。夕阳连雨足，空翠落庭阴。看取莲花净，应知不染心。——唐代·孟浩然《题大禹寺义公禅房》
103  长安豪贵惜春残，争玩街西紫牡丹。 别有玉盘承露冷，无人起就月中看。——唐代·卢纶《裴给事宅白牡丹》
104  朝登北湖亭，遥望瓦屋山。天清白露下，始觉秋风还。游子托主人，仰观眉睫间。目色送飞鸿，邈然不可攀。长吁相劝勉，何事来吴关？闻有贞义女，振穷溧水湾。清光了在眼，白日如披颜。高坟五六墩，崒兀栖猛虎。遗迹翳九泉，芳名动千古。子胥昔乞食，此女倾壶浆。运开展宿愤，入楚鞭平王。凛冽天地间，闻名若怀霜。壮夫或未达，十步九太行。与君拂衣去，万里同翱翔。——唐代·李白《游溧阳北湖亭望瓦屋山怀古赠同旅》
105  君即刘越石，雄豪冠当时。凄清横吹曲，慷慨扶风词。虎啸俟腾跃，鸡鸣遭乱离。千金市骏马，万里逐王师。结交楼烦将，侍从羽林儿。统兵捍吴越，豺虎不敢窥。大勋竟莫叙，已过秋风吹。秉钺有季公，凛然负英姿。寄深且戎幕，望重必台司。感激一然诺，纵横两无疑。伏奏归北阙，鸣驺忽西驰。列将咸出祖，英僚惜分离。斗酒满四筵，歌啸宛溪湄。君携东山妓，我咏北门诗。贵贱交不易，恐伤中园葵。昔赠紫骝驹，今倾白玉卮。同欢万斛酒，未足解相思。此别又千里，秦吴渺天涯。月明关山苦，水剧陇头悲。借问几时还，春风入黄池。无令长相忆，折断绿杨枝。——唐代·李白《宣城送刘副使入秦》
106  少游醉卧古藤下，谁与愁眉唱一杯。解作江南断肠句，只今唯有贺方回。——宋代·黄庭坚《寄贺方回》
107  高斋每到思无穷，门巷玲珑野望通。片雨隔村犹夕照，疏林映水已秋风。药囊诗卷闲行后，香灺灯光静坐中。为问只今江海上，如君无事几人同？——明代·张羽《唐叔良溪居》
108  春流送客不应赊，南入徐州见柳花。朱雀桥边看淮水，乌衣巷里问王家。千闾万井无多事，辟户开门向山翠。楚云朝下石头城，江燕双飞瓦棺寺。吴士风流甚可亲，相逢嘉赏日应新。从来此地夸羊酪，自有莼羹定却人。——唐代·韩翃《送客之江宁》
109  忽闻天上将，关塞重横行。始返楼兰国，还向朔方城。黄金装战马，白羽集神兵。星月开天阵，山川列地营。晚风吹画角，春色耀飞旌。宁知班定远，犹是一书生。——唐代·陈子昂《和陆明府赠将军重出塞》
110  皇家贵主好神仙，别业初开云汉边。山出尽如鸣凤岭，池成不让饮龙川。妆楼翠幌教春住，舞阁金铺借日悬。敬从乘舆来此地，称觞献寿乐钧天。——唐代·沈佺期《侍宴安乐公主新宅应制》
111  东望望春春可怜，更逢晴日柳含烟。宫中下见南山尽，城上平临北斗悬。细草偏承回辇处，轻花微落奉觞前。宸游对此欢无极，鸟哢声声入管弦。——唐代·苏颋《奉和春日幸望春宫应制》
112  赁宅得花饶，初开恐是妖。粉光深紫腻，肉色退红娇。且愿风留著，惟愁日炙燋。可怜零落蕊，收取作香烧。——唐代·王建《题所赁宅牡丹花》
113  园花笑芳年，池草艳春色。犹不如槿花，婵娟玉阶侧。 芬荣何夭促，零落在瞬息。岂若琼树枝，终岁长翕赩。——唐代·李白《咏槿》
114  我观文忠公，四子皆超越。仲也珠径寸，照夜光如月。好诗真脱兔，下笔先落鹘。知音如周郎，议论亦英发。文章乃余事，学道探玄窟。死为长白主，名字书绛阙。（熙宁之末，仲纯父见仆于京城之东，曰：“吾梦道士持告身授吾曰：上帝命汝为长白山主，此何祥也？”明年，仲纯父没。）伤心清颍尾，已伴白鸥没。喜见三少年，俱有千里骨。千里不难到，莫遣历块蹶。临分出苦语，愿子书之笏。——宋代·苏轼《送欧阳推官赴华州监酒》
115  西风八九月，积地秋云黄。力田已告成，计日宜收藏。刈获须及时，虑为雨雪伤。农家终岁劳，至此愿稍偿。勤苦守恒业，始有数月粮。嗟彼豪华子，素餐厌膏粱。安坐废手足，嗜欲毒其肠。岂知民力艰，颗米皆琳琅。园居知风月，野居知星霜。君看获稻时，粒粒脂膏香。——清代·黄燮清《秋日田家杂咏》
116  偶然相遇人间世，合在增城阿姥家。有此倾城好颜色，天教晚发赛诸花。——唐代·刘禹锡《思黯南墅赏牡丹》
117  碧水澄潭映远空，紫云香驾御微风。汉家城阙疑天上，秦地山川似镜中。向浦回舟萍已绿，分林蔽殿槿初红。古来徒奏横汾曲，今日宸游圣藻雄。——唐代·沈佺期《兴庆池侍宴应制》
118  大夫击东胡，胡尘不敢起。胡人山下哭，胡马海边死。部曲尽公侯，舆台亦朱紫。当时有勋业，末路遭谗毁。转旆燕赵间，剖符括苍里。弟兄莫相见，亲族远枌梓。不改青云心，仍招布衣士。平生怀感激，本欲候知己。去矣难重陈，飘然自兹始。游梁且未遇，适越今何以。乡山西北愁，竹箭东南美。峥嵘缙云外，苍莽几千里。旅雁悲啾啾，朝昏孰云已。登临多瘴疠，动息在风水。虽有贤主人，终为客行子。我携一尊酒，满酌聊劝尔。劝尔惟一言，家声勿沦滓。——唐代·高适《宋中送族侄式颜》
119  橘柚怀贞质，受命此炎方。密林耀朱绿，晚岁有馀芳。殊风限清汉，飞雪滞故乡。攀条何所叹，北望熊与湘。——唐代·柳宗元《南中荣橘柚》
120  还山吟，天高日暮寒山深，送君还山识君心。人生老大须恣意，看君解作一生事。山间偃仰无不至，石泉淙淙若风雨，桂花松子常满地。卖药囊中应有钱，还山服药又长年。白云劝尽杯中物，明月相随何处眠？眠时忆问醒时事，梦魂可以相周旋。——唐代·高适《赋得还山吟送沈四山人》
1  慈母手中线，游子身上衣。临行密密缝，意恐迟迟归。谁言寸草心，报得三春晖。——唐代·孟郊《游子吟》
2  丞相祠堂何处寻，锦官城外柏森森。映阶碧草自春色，隔叶黄鹂空好音。三顾频烦天下计，两朝开济老臣心。出师未捷身先死，长使英雄泪满襟。——唐代·杜甫《蜀相》
3  赵客缦胡缨，吴钩霜雪明。银鞍照白马，飒沓如流星。十步杀一人，千里不留行。事了拂衣去，深藏身与名。闲过信陵饮，脱剑膝前横。将炙啖朱亥，持觞劝侯嬴。三杯吐然诺，五岳倒为轻。眼花耳热后，意气素霓生。救赵挥金槌，邯郸先震惊。千秋二壮士，烜赫大梁城。纵死侠骨香，不惭世上英。谁能书阁下，白首太玄经。——唐代·李白《侠客行》
4  日出而作，日入而息。凿井而饮，耕田而食。帝力于我何有哉！——先秦·佚名《击壤歌》
5  造物无言却有情，每于寒尽觉春生。千红万紫安排著，只待新雷第一声。——清代·张维屏《新雷》
6  群峭碧摩天，逍遥不记年。拨云寻古道，倚石听流泉。花暖青牛卧，松高白鹤眠。语来江色暮，独自下寒烟。——唐代·李白《寻雍尊师隐居》
7  骑牛远远过前村，短笛横吹隔陇闻。多少长安名利客，机关用尽不如君。——宋代·黄庭坚《牧童诗》
8  春风如贵客，一到便繁华。来扫千山雪，归留万国花。——清代·袁枚《春风》
9  北斗七星高，哥舒夜带刀。至今窥牧马，不敢过临洮。——唐代·西鄙人《哥舒歌》
10  木兰抱杼嗟，借问复为谁。 欲闻所戚戚，感激强起颜。老父隶兵籍，气力日衰耗。岂足万里行，有子复尚少！胡沙没马足，朔风裂人肤。老父旧羸病，何以强自扶？木兰代父去，秣马备戎行。易却纨绮裳，洗却铅粉妆。驰马赴军幕，慷慨携干将。朝屯雪山下，暮宿青海旁。夜袭燕支虏，更携于阗羌。将军得胜归，士卒还故乡。父母见木兰，喜极成悲伤。木兰能承父母颜，却卸巾帼理丝黄。昔为烈士雄，今复娇子容。亲戚持酒贺，父母始知生女与男同。门前旧军都，十年共崎岖。本结兄弟交，死战誓不渝。今者见木兰，言声虽是颜貌殊。惊愕不敢前，叹重徒嘻吁。世有臣子心，能如木兰节，忠孝两不渝，千古之名焉可灭！——唐代·韦元甫《木兰歌》
11  昔年有狂客，号尔谪仙人。笔落惊风雨，诗成泣鬼神。声名从此大，汩没一朝伸。文采承殊渥，流传必绝伦。龙舟移棹晚，兽锦夺袍新。白日来深殿，青云满后尘。乞归优诏许，遇我宿心亲。未负幽栖志，兼全宠辱身。剧谈怜野逸，嗜酒见天真。醉舞梁园夜，行歌泗水春。才高心不展，道屈善无邻。处士祢衡俊，诸生原宪贫。稻粱求未足，薏苡谤何频。五岭炎蒸地，三危放逐臣。几年遭鵩鸟，独泣向麒麟。苏武先还汉，黄公岂事秦。楚筵辞醴日，梁狱上书辰。已用当时法，谁将此义陈。老吟秋月下，病起暮江滨。莫怪恩波隔，乘槎与问津。——唐代·杜甫《寄李十二白二十韵》
12  少年十五二十时，步行夺得胡马骑。射杀山中白额虎，肯数邺下黄须儿！一身转战三千里，一剑曾当百万师。汉兵奋迅如霹雳，虏骑崩腾畏蒺藜。卫青不败由天幸，李广无功缘数奇。自从弃置便衰朽，世事蹉跎成白首。昔时飞箭无全目，今日垂杨生左肘。路旁时卖故侯瓜，门前学种先生柳。苍茫古木连穷巷，寥落寒山对虚牖。誓令疏勒出飞泉，不似颍川空使酒。贺兰山下阵如云，羽檄交驰日夕闻。节使三河募年少，诏书五道出将军。试拂铁衣如雪色，聊持宝剑动星文。愿得燕弓射大将，耻令越甲鸣吾君。莫嫌旧日云中守，犹堪一战取功勋。——唐代·王维《老将行》
13  朝见裴叔则，朗如行玉山。黄河落天走东海，万里写入胸怀间。身骑白鼋不敢度，金高南山买君顾。徘徊六合无相知，飘若浮云且西去！——唐代·李白《赠裴十四》
14  春风多可太忙生，长共花边枊外行。与燕作泥蜂酿蜜，才吹小雨又须晴。——宋代·方岳《春思》
15  遗庙丹青落，空山草木长。犹闻辞后主，不复卧南阳。——唐代·杜甫《武侯庙》
16  定之方中，作于楚宫。揆之以日，作于楚室。树之榛栗，椅桐梓漆，爰伐琴瑟。升彼虚矣，以望楚矣。望楚与堂，景山与京。降观于桑。卜云其吉，终焉允臧。灵雨既零，命彼倌人。星言夙驾，说于桑田。匪直也人，秉心塞渊。騋牝三千。——先秦·佚名《鄘风·定之方中》
17  天作高山，大王荒之。彼作矣，文王康之。彼徂矣，岐有夷之行。子孙保之。——先秦·佚名《周颂·天作》
18  太液仙舟迥，西园引上才。未晓征车度，鸡鸣关早开。——唐代·李世民《赐房玄龄》
19  苏武魂销汉使前，古祠高树两茫然。云边雁断胡天月，陇上羊归塞草烟。回日楼台非甲帐，去时冠剑是丁年。茂陵不见封侯印，空向秋波哭逝川。——唐代·温庭筠《苏武庙》
20  三十遴骁勇，从军事北荒。流星飞玉弹，宝剑落秋霜。书角吹杨柳，金山险马当。长驱空朔漠，驰捷报明王。——宋代·张玉娘《从军行》
21  江汉浮浮，武夫滔滔。匪安匪游，淮夷来求。既出我车，既设我旟。匪安匪舒，淮夷来铺。江汉汤汤，武夫洸洸。经营四方，告成于王。四方既平，王国庶定。时靡有争，王心载宁。江汉之浒，王命召虎：式辟四方，彻我疆土。匪疚匪棘，王国来极。于疆于理，至于南海。王命召虎：来旬来宣。文武受命，召公维翰。无曰予小子，召公是似。肇敏戎公，用锡尔祉。釐尔圭瓒，秬鬯一卣。告于文人，锡山土田。于周受命，自召祖命，虎拜稽首：天子万年！虎拜稽首，对扬王休。作召公考：天子万寿！明明天子，令闻不已，矢其文德，洽此四国。——先秦·佚名《大雅·江汉》
22  有卷者阿，飘风自南。岂弟君子，来游来歌，以矢其音。伴奂尔游矣，优游尔休矣。岂弟君子，俾尔弥尔性，似先公酋矣。尔土宇昄章，亦孔之厚矣。岂弟君子，俾尔弥尔性，百神尔主矣。尔受命长矣，茀禄尔康矣。岂弟君子，俾尔弥尔性，纯嘏尔常矣。有冯有翼，有孝有德，以引以翼。岂弟君子，四方为则。颙颙卬卬，如圭如璋，令闻令望。岂弟君子，四方为纲。凤凰于飞，翙翙其羽，亦集爰止。蔼蔼王多吉士，维君子使，媚于天子。凤凰于飞，翙翙其羽，亦傅于天。蔼蔼王多吉人，维君子命，媚于庶人。凤凰鸣矣，于彼高冈。梧桐生矣，于彼朝阳。菶々萋萋，雍雍喈喈。君子之车，既庶且多。君子之马，既闲且驰。矢诗不多，维以遂歌。——先秦·佚名《卷阿》
23  野幕敞琼筵，羌戎贺劳旋。醉和金甲舞，雷鼓动山川。——唐代·卢纶《和张仆射塞下曲·其四》
24  思文后稷，克配彼天。立我烝民，莫菲尔极。贻我来牟，帝命率育，无此疆尔界。陈常于时夏。——先秦·佚名《周颂·思文》
25  梧桐相待老，鸳鸯会双死。贞女贵殉夫，舍生亦如此。波澜誓不起，妾心古井水。——唐代·孟郊《列女操》
26  烈文辟公，锡兹祉福。惠我无疆，子孙保之。无封靡于尔邦，维王其崇之。念兹戎功，继序其皇之。无竞维人，四方其训之。不显维德，百辟其刑之。於乎，前王不忘！——先秦·佚名《周颂·烈文》
27  假乐君子，显显令德，宜民宜人。受禄于天，保右命之，自天申之。干禄百福，子孙千亿。穆穆皇皇，宜君宜王。不愆不忘，率由旧章。威仪抑抑，德音秩秩。无怨无恶，率由群匹。受福无疆，四方之纲。之纲之纪，燕及朋友。百辟卿士，媚于天子。不解于位，民之攸塈。——先秦·佚名《大雅·假乐》
28  崧高维岳，骏极于天。维岳降神，生甫及申。维申及甫，维周之翰。四国于蕃。四方于宣。亹亹申伯，王缵之事。于邑于谢，南国是式。王命召伯，定申伯之宅。登是南邦，世执其功。王命申伯，式是南邦。因是谢人，以作尔庸。王命召伯，彻申伯土田。王命傅御，迁其私人。申伯之功，召伯是营。有俶其城，寝庙既成。既成藐藐，王锡申伯。四牡蹻蹻，钩膺濯濯。王遣申伯，路车乘马。我图尔居，莫如南土。锡尔介圭，以作尔宝。往近王舅，南土是保。申伯信迈，王饯于郿。申伯还南，谢于诚归。王命召伯，彻申伯土疆。以峙其粻，式遄其行。申伯番番，既入于谢。徒御啴啴。周邦咸喜，戎有良翰。不显申伯，王之元舅，文武是宪。申伯之德，柔惠且直。揉此万邦，闻于四国。吉甫作诵，其诗孔硕。其风肆好，以赠申伯。——先秦·佚名《崧高》
29  奕奕梁山，维禹甸之，有倬其道。韩侯受命，王亲命之：缵戎祖考，无废朕命。夙夜匪解，虔共尔位，朕命不易。榦不庭方，以佐戎辟。四牡奕奕，孔脩且张。韩侯入觐，以其介圭，入觐于王。王锡韩侯，淑旂绥章，簟茀错衡，玄衮赤舄，钩膺镂锡，鞹鞃浅幭，鞗革金厄。韩侯出祖，出宿于屠。显父饯之，清酒百壶。其肴维何？炰鳖鲜鱼。其蔌维何？维笋及蒲。其赠维何？乘马路车。笾豆有且。侯氏燕胥。韩侯取妻，汾王之甥，蹶父之子。韩侯迎止，于蹶之里。百两彭彭，八鸾锵锵，不显其光。诸娣从之，祁祁如云。韩侯顾之，烂其盈门。蹶父孔武，靡国不到。为韩姞相攸，莫如韩乐。孔乐韩土，川泽訏訏，鲂鱮甫甫，麀鹿噳噳，有熊有罴，有猫有虎。庆既令居，韩姞燕誉。溥彼韩城，燕师所完。以先祖受命，因时百蛮。王锡韩侯，其追其貊。奄受北国，因以其伯。实墉实壑，实亩实藉。献其貔皮，赤豹黄罴。——先秦·佚名《韩奕》
30  韩员外愈皇甫侍御湜见过因而命作华裾织翠青如葱，金环压辔摇玲珑。马蹄隐耳声隆隆，入门下马气如虹。云是东京才子，文章巨公。二十八宿罗心胸，九精耿耿贯当中。殿前作赋声摩空，笔补造化天无功。庞眉书客感秋蓬，谁知死草生华风。我今垂翅附冥鸿，他日不羞蛇作龙。——唐代·李贺《高轩过》
31  文王有声，遹骏有声。遹求厥宁，遹观厥成。文王烝哉！文王受命，有此武功。既伐于崇，作邑于丰。文王烝哉！筑城伊淢，作丰伊匹。匪棘其欲，遹追来孝。王后烝哉！王公伊濯，维丰之垣。四方攸同，王后维翰。王后烝哉！丰水东注，维禹之绩。四方攸同，皇王维辟。皇王烝哉！镐京辟雍，自西自东，自南自北，无思不服。皇王烝哉！考卜维王，宅是镐京。维龟正之，武王成之。武王烝哉！丰水有芑，武王岂不仕？诒厥孙谋，以燕翼子。武王烝哉！——先秦·佚名《文王有声》
32  下武维周，世有哲王。三后在天，王配于京。王配于京，世德作求。永言配命，成王之孚。成王之孚，下土之式。永言孝思，孝思维则。媚兹一人，应侯顺德。永言孝思，昭哉嗣服。昭兹来许，绳其祖武。于万斯年，受天之祜。受天之祜，四方来贺。于万斯年，不遐有佐。——先秦·佚名《下武》
33  泂酌彼行潦，挹彼注兹，可以餴饎。岂弟君子，民之父母。泂酌彼行潦，挹彼注兹，可以濯罍。岂弟君子，民之攸归。泂酌彼行潦，挹彼注兹，可以濯溉。岂弟君子，民之攸塈。——先秦·佚名《泂酌》
34  皇矣上帝，临下有赫。监观四方，求民之莫。维此二国，其政不获。维彼四国，爰究爰度。上帝耆之，憎其式廓。乃眷西顾，此维与宅。作之屏之，其菑其翳。修之平之，其灌其栵。启之辟之，其柽其椐。攘之剔之，其檿其柘。帝迁明德，串夷载路。天立厥配，受命既固。帝省其山，柞棫斯拔，松柏斯兑。帝作邦作对，自大伯王季。维此王季，因心则友。则友其兄，则笃其庆，载锡之光。受禄无丧，奄有四方。维此王季，帝度其心。貊其德音，其德克明。克明克类，克长克君。王此大邦，克顺克比。比于文王，其德靡悔。既受帝祉，施于孙子。帝谓文王：无然畔援，无然歆羡，诞先登于岸。密人不恭，敢距大邦，侵阮徂共。王赫斯怒，爰整其旅，以按徂旅。以笃于周祜，以对于天下。依其在京，侵自阮疆。陟我高冈，无矢我陵。我陵我阿，无饮我泉，我泉我池。度其鲜原，居岐之阳，在渭之将。万邦之方，下民之王。帝谓文王：予怀明德，不大声以色，不长夏以革。不识不知，顺帝之则。帝谓文王：訽尔仇方，同尔弟兄。以尔钩援，与尔临冲，以伐崇墉。临冲闲闲，崇墉言言。执讯连连，攸馘安安。是类是禡，是致是附，四方以无侮。临冲茀茀，崇墉仡仡。是伐是肆，是绝是忽。四方以无拂。——先秦·佚名《皇矣》
35  皎皎鸾凤姿，飘飘神仙气。梅生亦何事，来作南昌尉。清风佐鸣琴，寂寞道为贵。一见过所闻，操持难与群。毫挥鲁邑讼，目送瀛洲云。我隐屠钓下，尔当玉石分。无由接高论，空此仰清芬。——唐代·李白《赠瑕丘王少府》
36  相逢狭路间，道隘不容车。不知何年少？夹毂问君家。君家诚易知，易知复难忘；黄金为君门，白玉为君堂。堂上置樽酒，作使邯郸倡。中庭生桂树，华灯何煌煌。兄弟两三人，中子为侍郎；五日一来归，道上自生光；黄金络马头，观者盈道傍。入门时左顾，但见双鸳鸯；鸳鸯七十二，罗列自成行。音声何噰噰，鹤鸣东西厢。大妇织绮罗，中妇织流黄；小妇无所为，挟瑟上高堂：“丈人且安坐，调丝方未央。”——两汉·佚名《相逢行》
37  执竞武王，无竞维烈。不显成康，上帝是皇。自彼成康，奄有四方，斤斤其明。钟鼓喤喤，磬莞将将，降福穰穰。降福简简，威仪反反。既醉既饱，福禄来反。——先秦·佚名《周颂·执竞》
38  翩翩四公子，浊世称贤明。龙虎方交争，七国并抗衡。食客三千余，门下多豪英。游说朝夕至，辩士自纵横。孟尝东出关，济身由鸡鸣。信陵西反魏，秦人不窥兵。赵胜南诅楚，乃与毛遂行。黄歇北适秦，太子还入荆。美哉游侠士，何以尚四卿。我则异于是，好古师老、彭。——魏晋·张华《游侠篇》
39  笃公刘，匪居匪康。乃埸乃疆，乃积乃仓；乃裹餱粮，于橐于囊。思辑用光，弓矢斯张；干戈戚扬，爰方启行。笃公刘，于胥斯原。既庶既繁，既顺乃宣，而无永叹。陟则在巘，复降在原。何以舟之？维玉及瑶，鞞琫容刀。笃公刘，逝彼百泉。瞻彼溥原，乃陟南冈。乃觏于京，京师之野。于时处处，于时庐旅，于时言言，于时语语。笃公刘，于京斯依。跄跄济济，俾筵俾几。既登乃依，乃造其曹。执豕于牢，酌之用匏。食之饮之，君之宗之。笃公刘，既溥既长。既景乃冈，相其阴阳，观其流泉。其军三单，度其隰原。彻田为粮，度其夕阳。豳居允荒。笃公刘，于豳斯馆。涉渭为乱，取厉取锻，止基乃理。爰众爰有，夹其皇涧。溯其过涧。止旅乃密，芮鞫之即。——先秦·佚名《公刘》
40  刃血攻聊已越年，竟凭儒术罢戈鋋。田单漫逞烧牛计，一箭终输鲁仲连。——唐代·汪遵《聊城》
41  狂风吹古月，窃弄章华台。北落明星动光彩，南征猛将如云雷。手中电击倚天剑，直斩长鲸海水开。我见楼船壮心目，颇似龙骧下三蜀。扬兵习战张虎旗，江中白浪如银屋。身居玉帐临河魁，紫髯若戟冠崔嵬，细柳开营揖天子，始知灞上为婴孩。羌笛横吹阿亸回，向月楼中吹落梅。将军自起舞长剑，壮士呼声动九垓。功成献凯见明主，丹青画像麒麟台。——唐代·李白《司马将军歌》
42  白田见楚老，歌咏徐安宜。制锦不择地，操刀良在兹。清风动百里，惠化闻京师。浮人若云归，耕种满郊岐。川光净麦陇，日色明桑枝。讼息但长啸，宾来或解颐。青橙拂户牖，白水流园池。游子滞安邑，怀恩未忍辞。翳君树桃李，岁晚托深期。——唐代·李白《赠徐安宜》
43  朝云乱人目，帝女湘川宿。折菡巫山下，采荇洞庭腹。故以轻薄好，千里命舻舳。何事非相思，江上葳蕤竹。——南北朝·吴均《登二妃庙》
44  抱瓮灌秋蔬，心闲游天云。每将瓜田叟，耕种汉水濆。时登张公洲，入兽不乱群。井无桔槔事，门绝刺绣文。长揖二千石，远辞百里君。斯为真隐者，吾党慕清芬。——唐代·李白《赠张公洲革处士》
45  君子枉清盼，不知东走迷。离家来几月，络纬鸣中闺。桃李君不言，攀花愿成蹊。那能吐芳信？惠好相招携。我有结绿珍，久藏浊水泥。时人弃此物，乃与燕珉齐。摭拭欲赠之，申眉路无梯。辽东惭白豕，楚客羞山鸡。徒有献芹心，终流泣玉啼。只应自索漠，留舌示山妻。范宰不买名，弦歌对前楹。为邦默自化，日觉冰壶清。百里鸡犬静，千庐机杼鸣。浮人少荡析，爱客多逢迎。游子睹嘉政，因之听颂声。——唐代·李白《赠范金卿二首》
46  江南佳丽地，金陵帝王州。逶迤带绿水，迢递起朱楼。飞甍夹驰道，垂杨荫御沟。凝笳翼高盖，叠鼓送华辀。献纳云台表，功名良可收。——南北朝·谢朓《入朝曲》
47  日南藩郡古宣城，碧落神仙拥使旌。津吏戒船东下稳，县僚负弩昼归荣。江山谢守高吟地，风月朱公故里情。曾预汉庭三独坐，府中谁敢伴飞觥。——宋代·晏殊《送凌侍郎还宣州》
48  淮阴北面师广武，其气岂只吞项羽。君得李佑不肯诛。便知元济在掌股。羊公德行化悍夫，卧鼓不战良骄吴。公方沉鸷诸将底，又笑元济无头颅。雪中行师等儿戏，夜取蔡州藏袖底。远人信宿犹未知，大类西平击朱泚。锦袍玉带仍父风，拄颐长剑大梁公。君看齁橐见丞相，此意与天相始终。——宋代·惠洪《题李愬画像》
49  亚槛倾檐一古梅，几番有意唤春回。吹香自许仙人下，照影还容高士来。月射寒光侵涧户，风摇翠色锁阶苔。游蜂野蝶休相顾，本性由来不染埃。——宋代·晏敦复《题梵隐院方丈梅》
50  象龙唤不应，竹龙起行雨。联绵十车辐，伊轧百舟橹。转此大法轮，救汝旱岁苦。横江锁巨石，溅瀑叠城鼓。神机日夜运，甘泽高下普。老农用不知，瞬息了千亩。抱孙带黄犊，但看翠浪舞。余波及井臼，春玉饮酡乳。江吴夸七蹋，足茧腰背偻。此乐殊未知，吾归当教汝。——宋代·张孝祥《湖湘以竹车激水粳稻如云书此能仁院壁》
51  危楼百尺跨长城，雉堞秋高气肃清。绝塞平川开堑垒，排空斥堠扬旗旌。已闻胡出河南境，不用兵屯细柳营。极喜御戎全上策，倚栏长啸晚烟横。——明代·王琼《九日登长城关楼》
52  东西望朔漠，姑射独崔嵬。一片两片云，终南太华来。根绕黄河曲，影落清渭隈。深涧饮渴虹，邃河生秋雷。古径穷难尽。晴岚拨不开。海鸥飞上迟，边风劲触回。傲隐非他古，依灵有奇才。曾生心若何，猿声终夜哀。——宋代·惟凤《姑射山诗题曾山人壁》
53  玉环妖血无人扫，渔阳马厌长安草。潼关战骨高于山，万里君王蜀中老。金戈铁马从西来，郭公凛凛英雄才。举旗为风偃为雨，洒扫九庙无尘埃。元功高名谁与纪，风雅不继骚人死。水部胸中星斗文，太师笔下龙蛇字。天遣二子传将来，高山十丈磨苍崖。谁持此碑入我室？使我一见昏眸开。百年兴废增感慨，当时数子今安在？君不见，荒凉浯水弃不收，时有游人打碑卖。——宋代·张耒《读中兴碑》
54  当薛侯之初令也，珰而虎者，张甚。郡邑之良，泣而就逮。侯少年甫任事，人皆为侯危。侯笑曰：“不然。此蒙庄氏所谓养虎者也。猝饥则噬人，而猝饱必且负嵎。吾饥之使不至怒；而饱之使不至骄，政在我矣。”已而果就约。至他郡邑，暴横甚，荆则招之亦不至。而是时适有播酋之变。部使者檄下如雨，计亩而诛，计丁而夫。耕者哭于田，驿者哭于邮。而荆之去川也迩。沮水之余，被江而下，惴惴若不能一日处。侯谕父老曰：“是釜中鱼，何能为？”戒一切勿嚣。且曰，“奈何以一小逆疲吾赤子！”诸征调皆缓其议，未几果平。余时方使还，闻之叹曰：“今天下为大小吏者皆若此，无忧太平矣。”小民无识，见一二官吏与珰相持而击，则群然誉。故激之名张，而调之功隐。吾务其张而不顾其害，此犹借锋以割耳。自古国家之祸，造于小人，而成于贪功幸名之君子者，十常八九。故自楚、蜀造祸以来，识者之忧，有深于珰与夷者。辟如病人，冀病之速去也，而纯用攻伐之剂，其人不死于病而死于攻。今观侯之治荆，激之耶，抑调之耶？吏侯一日而秉政，其不以贪功幸名之药毒天下也审矣。侯为人丰颐广额，一见知其巨材。今年秋以试事分校省闱，首取余友元善，次余弟宗郢。元善才识卓绝，其为文骨胜其肌，根极幽彻，非具眼如侯，未有能赏识其俊者。余弟质直温文，其文如其人，能不为师门之辱者。以此二士度一房，奚啻得五？侯可谓神于相士者也。侯之徽政，不可枚举。略述其大者如此。汉庭第治行，讵有能出侯上者？侯行矣。 　呜呼。使逆珰时不为激而为调，宁至决裂乎？谁谓文人无奇识，不能烛几于先也。——明代·袁宏道《送江陵薛侯入觐序》
1  千里黄云白日曛，北风吹雁雪纷纷。莫愁前路无知己，天下谁人不识君。六翮飘飖私自怜，一离京洛十余年。丈夫贫贱应未足，今日相逢无酒钱。——唐代·高适《别董大二首》
2  大鹏一日同风起，扶摇直上九万里。假令风歇时下来，犹能簸却沧溟水。世人见我恒殊调，闻余大言皆冷笑。宣父犹能畏后生，丈夫未可轻年少。——唐代·李白《上李邕》
3  吾爱孟夫子，风流天下闻。红颜弃轩冕，白首卧松云。 醉月频中圣，迷花不事君。高山安可仰，徒此揖清芬。——唐代·李白《赠孟浩然》
4  天上白玉京，十二楼五城。仙人抚我顶，结发受长生。 误逐世间乐，颇穷理乱情。九十六圣君，浮云挂空名。 天地赌一掷，未能忘战争。试涉霸王略，将期轩冕荣。 时命乃大谬，弃之海上行。学剑翻自哂，为文竟何成。 剑非万人敌，文窃四海声。儿戏不足道，五噫出西京。 临当欲去时，慷慨泪沾缨。叹君倜傥才，标举冠群英。 开筵引祖帐，慰此远徂征。鞍马若浮云，送余骠骑亭。 歌钟不尽意，白日落昆明。十月到幽州，戈鋋若罗星。 君王弃北海，扫地借长鲸。呼吸走百川，燕然可摧倾。 心知不得语，却欲栖蓬瀛。弯弧惧天狼，挟矢不敢张。 揽涕黄金台，呼天哭昭王。无人贵骏骨，騄耳空腾骧。 乐毅倘再生，于今亦奔亡。蹉跎不得意，驱马还贵乡。 逢君听弦歌，肃穆坐华堂。百里独太古，陶然卧羲皇。 征乐昌乐馆，开筵列壶觞。贤豪间青娥，对烛俨成行。 醉舞纷绮席，清歌绕飞梁。欢娱未终朝，秩满归咸阳。 祖道拥万人，供帐遥相望。一别隔千里，荣枯异炎凉。 炎凉几度改，九土中横溃。汉甲连胡兵，沙尘暗云海。 草木摇杀气，星辰无光彩。白骨成丘山，苍生竟何罪。 函关壮帝居，国命悬哥舒。长戟三十万，开门纳凶渠。 公卿如犬羊，忠谠醢与菹。二圣出游豫，两京遂丘墟。 帝子许专征，秉旄控强楚。节制非桓文，军师拥熊虎。 人心失去就，贼势腾风雨。惟君固房陵，诚节冠终古。 仆卧香炉顶，餐霞漱瑶泉。门开九江转，枕下五湖连。 半夜水军来，浔阳满旌旃。空名适自误，迫胁上楼船。 徒赐五百金，弃之若浮烟。辞官不受赏，翻谪夜郎天。 夜郎万里道，西上令人老。扫荡六合清，仍为负霜草。 日月无偏照，何由诉苍昊。良牧称神明，深仁恤交道。 一忝青云客，三登黄鹤楼。顾惭祢处士，虚对鹦鹉洲。 樊山霸气尽，寥落天地秋。江带峨眉雪，川横三峡流。 万舸此中来，连帆过扬州。送此万里目，旷然散我愁。 纱窗倚天开，水树绿如发。窥日畏衔山，促酒喜得月。 吴娃与越艳，窈窕夸铅红。呼来上云梯，含笑出帘栊。 对客小垂手，罗衣舞春风。宾跪请休息，主人情未极。 览君荆山作，江鲍堪动色。清水出芙蓉，天然去雕饰。 逸兴横素襟，无时不招寻。朱门拥虎士，列戟何森森。 剪凿竹石开，萦流涨清深。登台坐水阁，吐论多英音。 片辞贵白璧，一诺轻黄金。谓我不愧君，青鸟明丹心。 五色云间鹊，飞鸣天上来。传闻赦书至，却放夜郎回。 暖气变寒谷，炎烟生死灰。君登凤池去，忽弃贾生才。 桀犬尚吠尧，匈奴笑千秋。中夜四五叹，常为大国忧。 旌旆夹两山，黄河当中流。连鸡不得进，饮马空夷犹。 安得羿善射，一箭落旄头。——唐代·李白《经乱离后天恩流夜郎忆旧游书怀赠江夏韦太守良宰》
5  青青一树伤心色，曾入几人离恨中。 为近都门多送别，长条折尽减春风。——唐代·白居易《青门柳》
6  晚年唯好静，万事不关心。自顾无长策，空知返旧林。 松风吹解带，山月照弹琴。君问穷通理，渔歌入浦深。——唐代·王维《酬张少府》
7  朝见裴叔则，朗如行玉山。黄河落天走东海，万里写入胸怀间。身骑白鼋不敢度，金高南山买君顾。徘徊六合无相知，飘若浮云且西去！——唐代·李白《赠裴十四》
8  秋坐金张馆，繁阴昼不开。空烟迷雨色，萧飒望中来。翳翳昏垫苦，沉沉忧恨催。清秋何以慰，白酒盈吾杯。吟咏思管乐，此人已成灰。独酌聊自勉，谁贵经纶才。弹剑谢公子，无鱼良可哀。苦雨思白日，浮云何由卷。稷契和天人，阴阳乃骄蹇。秋霖剧倒井，昏雾横绝巘。欲往咫尺途，遂成山川限。潈潈奔溜闻，浩浩惊波转。泥沙塞中途，牛马不可辨。饥从漂母食，闲缀羽陵简。园家逢秋蔬，藜藿不满眼。蟏蛸结思幽，蟋蟀伤褊浅。厨灶无青烟，刀机生绿藓。投箸解鹔鹴，换酒醉北堂。丹徒布衣者，慷慨未可量。何时黄金盘，一斛荐槟榔。功成拂衣去，摇曳沧洲傍。——唐代·李白《玉真公主别馆苦雨赠卫尉张卿二首》
9  镜湖流水漾清波，狂客归舟逸兴多。 山阴道士如相见，应写黄庭换白鹅。——唐代·李白《送贺宾客归越》
10  遥遥去巫峡，望望下章台。巴国山川尽，荆门烟雾开。城分苍野外，树断白云隈。今日狂歌客，谁知入楚来。——唐代·陈子昂《度荆门望楚》
11  燕赵悲歌士，相逢剧孟家。寸心言不尽，前路日将斜。——唐代·钱起《逢侠者》
12  吴山高，越水清，握手无言伤别情。将欲辞君挂帆去，离魂不散烟郊树。此心郁怅谁能论，有愧叨承国士恩。云物共倾三月酒，岁时同饯五侯门。羡君素书尝满案，含丹照白霞色烂。余尝学道穷冥筌，梦中往往游仙山。何当脱屣谢时去，壶中别有日月天。俯仰人间易凋朽，钟峰五云在轩牖。惜别愁窥玉女窗，归来笑把洪崖手。隐居寺，隐居山，陶公炼液栖其间。凝神闭气昔登攀，恬然但觉心绪闲。数人不知几甲子，昨夜犹带冰霜颜。我离虽则岁物改，如今了然失所在。别君莫道不尽欢，悬知乐客遥相待。石门流水遍桃花，我亦曾到秦人家。不知何处得鸡豕，就中仍见繁桑麻。翛然远与世事间，装鸾驾鹤又复远。何必长从七贵游，劳生徒聚万金产。挹君去，长相思，云游雨散从此辞。欲知怅别心易苦，向暮春风杨柳丝。——唐代·李白《下途归石门旧居》
13  圭峰霁色新，送此草堂人。麈尾同离寺，蛩鸣暂别亲。独行潭底影，数息树边身。终有烟霞约，天台作近邻。——唐代·贾岛《送无可上人》
14  十年憔悴到秦京，谁料翻为岭外行。伏波故道风烟在，翁仲遗墟草树平。直以慵疏招物议，休将文字占时名。今朝不用临河别，垂泪千行便濯缨。——唐代·柳宗元《衡阳与梦得分路赠别》
15  瑶草寒不死，移植沧江滨。东风洒雨露，会入天地春。予若洞庭叶，随波送逐臣。思归未可得，书此谢情人。——唐代·李白《送郄昂谪巴中》
16  王子析道论，微言破秋毫。还归布山隐，兴入天云高。尔去安可迟？瑶草恐衰歇。我心亦怀归，屡梦松上月。傲然遂独往，长啸开岩扉。林壑久已芜，石道生蔷薇。愿言弄笙鹤，岁晚来相依。——唐代·李白《赠别王山人归布山》
17  玉瓶沽美酒，数里送君还。系马垂杨下，衔杯大道间。天边看渌水，海上见青山。兴罢各分袂，何须醉别颜。——唐代·李白《广陵赠别》
18  疆理虽重海，车书本一家。盛勋归旧国，佳句在中华。 定界分秋涨，开帆到曙霞。九门风月好，回首是天涯。——唐代·温庭筠《送渤海王子归本国》
19  白田见楚老，歌咏徐安宜。制锦不择地，操刀良在兹。清风动百里，惠化闻京师。浮人若云归，耕种满郊岐。川光净麦陇，日色明桑枝。讼息但长啸，宾来或解颐。青橙拂户牖，白水流园池。游子滞安邑，怀恩未忍辞。翳君树桃李，岁晚托深期。——唐代·李白《赠徐安宜》
20  空门寂寞汝思家，礼别云房下九华。爱向竹栏骑竹马，懒于金地聚金沙。添瓶涧底休招月，烹茗瓯中罢弄花。好去不须频下泪，老僧相伴有烟霞。——唐代·金地藏《送童子下山》
21  周子横山隐，开门临城隅。连峰入户牖，胜概凌方壶。时作白纻词，放歌丹阳湖。水色傲溟渤，川光秀菰蒲。当其得意时，心与天壤俱。闲云随舒卷，安识身有无。抱石耻献玉，沉泉笑探珠。羽化如可作，相携上清都。——唐代·李白《赠丹阳横山周处士惟长》
22  君子枉清盼，不知东走迷。离家来几月，络纬鸣中闺。桃李君不言，攀花愿成蹊。那能吐芳信？惠好相招携。我有结绿珍，久藏浊水泥。时人弃此物，乃与燕珉齐。摭拭欲赠之，申眉路无梯。辽东惭白豕，楚客羞山鸡。徒有献芹心，终流泣玉啼。只应自索漠，留舌示山妻。范宰不买名，弦歌对前楹。为邦默自化，日觉冰壶清。百里鸡犬静，千庐机杼鸣。浮人少荡析，爱客多逢迎。游子睹嘉政，因之听颂声。——唐代·李白《赠范金卿二首》
23  祗役出皇邑，相期憩瓯越。解缆及流潮，怀旧不能发。析析就衰林，皎皎明秋月。含情易为盈，遇物难可歇。积疴谢生虑，寡欲罕所阙。资此永幽栖，岂伊年岁别。各勉日新志，音尘慰寂蔑。——南北朝·谢灵运《邻里相送至方山》
24  相逢旅馆意多违，暮雪初晴候雁飞。主人酒尽君未醉，薄暮途遥归不归。——唐代·高适《送李少府时在客舍作》
25  南过猿声一逐臣，回看秋草泪沾巾。寒天暮雪空山里，几处蛮家是主人。——唐代·韩翃《送客贬五溪》
26  知君书记本翩翩，为许从戎赴朔边。 红粉楼中应计日，燕支山下莫经年。——唐代·杜审言《赠苏绾书记》
27  汗简成新令，褰帷刺剧州。韦平家法在，邵杜治声优。野竹交淇水，秋瓜蔓帝邱。三年归奉计，肯顾石渠游。——宋代·司马光《送云卿知卫州》
28  春流送客不应赊，南入徐州见柳花。朱雀桥边看淮水，乌衣巷里问王家。千闾万井无多事，辟户开门向山翠。楚云朝下石头城，江燕双飞瓦棺寺。吴士风流甚可亲，相逢嘉赏日应新。从来此地夸羊酪，自有莼羹定却人。——唐代·韩翃《送客之江宁》
29  逢君说行迈，倚剑别交亲。幕府为才子，将军作主人。近关多雨雪，出塞有风尘。长策须当用，男儿莫顾身。——唐代·高适《送董判官》
30  祖饯河水上，离情郁难舒。彼此谅衷素，值兹孟夏初。青青河畔草，嘉麦生同墟。子今京国去，结驷耀通衢。冠盖欻交会，连璧粲琼裾。既抱贞持操，甘等常人愚。亮节贵有爱，洪涛奋鵾鱼。抡材仍射策，陈纲当晏如。昔为凫舄令，展转惜居诸。葵藿仰朝阳，寸心万里俱。努躬崇令德，世泽遗乡闾。言睇贺兰巅，雪影袭云虚。为作远塞别，歌成不能书。击筑继慷慨，对景两踟蹰。——明代·边定《送王时敏之京》
31  二十解书剑，西游长安城。举头望君门，屈指取公卿。国风冲融迈三五，朝廷欢乐弥寰宇。白璧皆言赐近臣，布衣不得干明主。归来洛阳无负郭，东过梁宋非吾土。兔苑为农岁不登，雁池垂钓心长苦。世人遇我同众人，唯君于我最相亲。且喜百年见交态，未尝一日辞家贫。弹棋击筑白日晚，纵酒高歌杨柳春。欢娱未尽分散去，使我惆怅惊心神。丈夫不作儿女别，临岐涕泪沾衣巾。——唐代·高适《别韦参军》
32  还山吟，天高日暮寒山深，送君还山识君心。人生老大须恣意，看君解作一生事。山间偃仰无不至，石泉淙淙若风雨，桂花松子常满地。卖药囊中应有钱，还山服药又长年。白云劝尽杯中物，明月相随何处眠？眠时忆问醒时事，梦魂可以相周旋。——唐代·高适《赋得还山吟送沈四山人》
1  几度见诗诗总好，及观标格过于诗。平生不解藏人善，到处逢人说项斯。——唐代·杨敬之《赠项斯》
2  太华生长松，亭亭凌霜雪。天与百尺高，岂为微飙折？桃李卖阳艳，路人行且迷。春光扫地尽，碧叶成黄泥。愿君学长松，慎勿作桃李。受屈不改心，然后知君子。见君乘骢马，知上太行道。此地果摧轮，全身以为宝。我如丰年玉，弃置秋田草。但勖冰壶心，无为叹衰老。——唐代·李白《赠韦侍御黄裳二首》
3  江风扬浪动云根，重碇危樯白日昏。已断燕鸿初起势，更惊骚客后归魂。汉廷急诏谁先入，楚路高歌自欲翻。万里相逢欢复泣，凤巢西隔九重门。——唐代·李商隐《赠刘司户蕡》
4  荒城自萧索，万里山河空。天高秋日迥，嘹唳闻归鸿。寒塘映衰草，高馆落疏桐。临此岁方晏，顾景咏悲翁。故人不可见，寂寞平陵东。——唐代·王维《奉寄韦太守陟》
5  夹水苍山路向东，东南山豁大河通。寒树依微远天外，夕阳明灭乱流中。孤村几岁临伊岸，一雁初晴下朔风。为报洛桥游宦侣，扁舟不系与心同。——唐代·韦应物《自巩洛舟行入黄河即事寄府县僚友》
1  越女新妆出镜心，自知明艳更沉吟。齐纨未是人间贵，一曲菱歌敌万金。&版本一&越女新妆出镜心，自知明艳更沉吟。齐纨未足时人贵，一曲菱歌敌万金。&版本二&——唐代·张籍《酬朱庆馀》
2  嘉陵江曲曲江池，明月虽同人别离。一宵光景潜相忆，两地阴晴远不知。谁料江边怀我夜，正当池畔望君时。今朝共语方同悔，不解多情先寄诗。——唐代·白居易《江楼月》
3  偶来松树下，高枕石头眠。山中无历日，寒尽不知年。——唐代·太上隐者《答人》
4  终南有茅屋，前对终南山。终年无客常闭关，终日无心长自闲。不妨饮酒复垂钓，君但能来相往还。——唐代·王维《答张五弟》
5  我吟谢脁诗上语，朔风飒飒吹飞雨。谢脁已没青山空，后来继之有殷公。粉图珍裘五云色，晔如晴天散彩虹。文章彪炳光陆离，应是素娥玉女之所为。轻如松花落金粉，浓似苔锦含碧滋。远山积翠横海岛，残霞飞丹映江草。凝毫采掇花露容，几年功成夺天造。故人赠我我不违，著令山水含清晖。顿惊谢康乐，诗兴生我衣。襟前林壑敛暝色，袖上云霞收夕霏。群仙长叹惊此物，千崖万岭相萦郁。身骑白鹿行飘飖，手翳紫芝笑披拂。相如不足跨鹔鹴，王恭鹤氅安可方。瑶台雪花数千点，片片吹落春风香。为君持此凌苍苍，上朝三十六玉皇。下窥夫子不可及，矫首相思空断肠。——唐代·李白《酬殷明佐见赠五云裘歌》
6  左军羊长史，衔使秦川，作此与之。愚生三季后，慨然念黄虞。得知千载上，正赖古人书。圣贤留余迹，事事在中都。岂忘游心目？关河不可逾。九域甫已一，逝将理舟舆。闻君当先迈，负疴不获俱。路若经商山，为我少踌躇。多谢绮与甪，精爽今何如？紫芝谁复采？深谷久应芜。驷马无贳患，贫贱有交娱。清谣结心曲，人乖运见疏。拥怀累代下，言尽意不舒。——魏晋·陶渊明《赠羊长史·并序》
7  皎皎白林秋，微微翠山静。禅居感物变，独坐开轩屏。风泉夜声杂，月露宵光冷。多谢忘机人，尘忧未能整。——唐代·陈子昂《酬晖上人秋夜山亭有赠》
1  枿坐云游出世尘，兼无瓶钵可随身。逢人不说人间事，便是人间无事人。——唐代·杜荀鹤《赠质上人》
1  窗中忽有鹤飞声，方士因知道欲成。来取图书安枕里，便驱鸡犬向山行。花开深洞仙门小，路过悬桥羽节轻。送客自伤身易老，不知何处待先生。——唐代·刘沧《赠道者》
2  赵得宝符盛，山河功业存。三千堂上客，出入拥平原。六国扬清风，英声何喧喧？大贤茂远业，虎竹光南藩。错落千丈松，虬龙盘古根。枝下无俗草，所植唯兰荪。忆在南阳时，始承国士恩。公为柱下史，脱绣归田园。伊昔簪白笔，幽都逐游魂。持斧冠三军，霜清天北门。差池宰两邑，鹗立重飞翻。焚香入兰台，起草多芳言。夔龙一顾重，矫翼凌翔鹓。赤县扬雷声，强项闻至尊。惊飙颓秀木，迹屈道弥敦。出牧历三郡，所居猛兽奔。迁人同卫鹤，谬上懿公轩。自笑东郭履，侧惭狐白温。闲吟步竹石，精义忘朝昏。憔悴成丑士，风云何足论？猕猴骑土牛，羸马夹双辕。愿借羲皇景，为人照覆盆。溟海不振荡，何由纵鹏鲲。所期玄津白，倜傥假腾鶱。——唐代·李白《赠宣城赵太守悦》
1  好风胧月清明夜，碧砌红轩刺史家。 独绕回廊行复歇，遥听弦管暗看花。——唐代·白居易《清明夜》
2  清娥画扇中，春树郁金红。出犯繁花露，归穿弱柳风。 马骄偏避幰，鸡骇乍开笼。柘弹何人发，黄鹂隔故宫。——唐代·温庭筠《清明日》
3  山窗游玉女，涧户对琼峰。岩顶翔双凤，潭心倒九龙。酒中浮竹叶，杯上写芙蓉。故验家山赏，惟有风入松。——唐代·武则天《游九龙潭》
4  满街杨柳绿丝烟，画出清明二月天。 好是隔帘花树动，女郎撩乱送秋千。 雕阴寒食足游人，金凤罗衣湿麝薰。 肠断入城芳草路，淡红香白一群群。 开元坡下日初斜，拜扫归来走钿车。 可惜数株红艳好，不知今夜落谁家。 马骄风疾玉鞭长，过去唯留一阵香。 闲客不须烧破眼，好花皆属富家郎。 雨丝烟柳欲清明，金屋人闲暖凤笙。 永日迢迢无一事，隔街闻筑气球声。——唐代·韦庄《丙辰年鄜州遇寒食城外醉吟五首》
1  流莺漂荡复参差，度陌临流不自持。巧啭岂能无本意？良辰未必有佳期。风朝露夜阴晴里，万户千门开闭时。曾苦伤春不忍听，凤城何处有花枝。——唐代·李商隐《流莺》
2  二月二日江上行，东风日暖闻吹笙。花须柳眼各无赖，紫蝶黄蜂俱有情。万里忆归元亮井，三年从事亚夫营。新滩莫悟游人意，更作风檐夜雨声。——唐代·李商隐《二月二日》
3  少小边州惯放狂，骣骑蕃马射黄羊。如今年老无筋力，犹倚营门数雁行。家本清河住五城，须凭弓箭得功名。等闲飞鞚秋原上，独向寒云试射声。弓背霞明剑照霜，秋风走马出咸阳。未收天子河湟地，不拟回头望故乡。霜满中庭月满楼，金樽玉柱对清秋。当年称意须行乐，不到天明不肯休。——唐代·令狐楚《少年行四首》
1  单车欲问边，属国过居延。征蓬出汉塞，归雁入胡天。大漠孤烟直，长河落日圆。萧关逢候骑，都护在燕然。——唐代·王维《使至塞上》
2  葡萄美酒夜光杯，欲饮琵琶马上催。醉卧沙场君莫笑，古来征战几人回？——唐代·王翰《凉州词二首·其一》
3  秦时明月汉时关，万里长征人未还。但使龙城飞将在，不教胡马度阴山。——唐代·王昌龄《出塞二首·其一》
4  黄河远上白云间，一片孤城万仞山。羌笛何须怨杨柳，春风不度玉门关。——唐代·王之涣《凉州词二首·其一》
5  黑云压城城欲摧，甲光向日金鳞开。&向日 一作：向月&角声满天秋色里，塞上燕脂凝夜紫。&塞上 一作：塞土&半卷红旗临易水，霜重鼓寒声不起。报君黄金台上意，提携玉龙为君死！——唐代·李贺《雁门太守行》
6  戍鼓断人行，边秋一雁声。露从今夜白，月是故乡明。有弟皆分散，无家问死生。寄书长不达，况乃未休兵。——唐代·杜甫《月夜忆舍弟》
7  故园东望路漫漫，双袖龙钟泪不干。 马上相逢无纸笔，凭君传语报平安。——唐代·岑参《逢入京使》
8  百战沙场碎铁衣，城南已合数重围。 突营射杀呼延将，独领残兵千骑归。——唐代·李白《从军行·其二》
9  青海长云暗雪山，孤城遥望玉门关。黄沙百战穿金甲，不破楼兰终不还。——唐代·王昌龄《从军行七首·其四》
10  明月出天山，苍茫云海间。长风几万里，吹度玉门关。汉下白登道，胡窥青海湾。由来征战地，不见有人还。戍客望边邑，思归多苦颜。高楼当此夜，叹息未应闲。——唐代·李白《关山月》
11  烽火照西京，心中自不平。牙璋辞凤阙，铁骑绕龙城。雪暗凋旗画，风多杂鼓声。宁为百夫长，胜作一书生。——唐代·杨炯《从军行》
12  嗟君此别意何如，驻马衔杯问谪居。巫峡啼猿数行泪，衡阳归雁几封书。青枫江上秋帆远，白帝城边古木疏。圣代即今多雨露，暂时分手莫踌躇。——唐代·高适《送李少府贬峡中王少府贬长沙》
13  秦时明月汉时关，万里长征人未还。但使龙城飞将在，不教胡马度阴山。骝马新跨白玉鞍，战罢沙场月色寒。城头铁鼓声犹振，匣里金刀血未干。——唐代·王昌龄《出塞二首》
14  君不见走马川行雪海边，平沙莽莽黄入天。 轮台九月风夜吼，一川碎石大如斗，随风满地石乱走。 匈奴草黄马正肥，金山西见烟尘飞，汉家大将西出师。 将军金甲夜不脱，半夜军行戈相拨，风头如刀面如割。 马毛带雪汗气蒸，五花连钱旋作冰，幕中草檄砚水凝。 虏骑闻之应胆慑，料知短兵不敢接，车师西门伫献捷。——唐代·岑参《走马川行奉送出师西征》
15  烽火城西百尺楼，黄昏独上海风秋。更吹羌笛关山月，无那金闺万里愁。琵琶起舞换新声，总是关山旧别情。撩乱边愁听不尽，高高秋月照长城。关城榆叶早疏黄，日暮云沙古战场。表请回军掩尘骨，莫教兵士哭龙荒。青海长云暗雪山，孤城遥望玉门关。黄沙百战穿金甲，不破楼兰终不还。大漠风尘日色昏，红旗半卷出辕门。前军夜战洮河北，已报生擒吐谷浑。胡瓶落膊紫薄汗，碎叶城西秋月团。明敕星驰封宝剑，辞君一夜取楼兰。玉门山嶂几千重，山北山南总是烽。人依远戍须看火，马踏深山不见踪。——唐代·王昌龄《从军行七首》
16  月黑雁飞高，单于夜遁逃。欲将轻骑逐，大雪满弓刀。——唐代·卢纶《和张仆射塞下曲·其三》
17  大漠沙如雪，燕山月似钩。何当金络脑，快走踏清秋。——唐代·李贺《马诗二十三首·其五》
18  葡萄美酒夜光杯，欲饮琵琶马上催。醉卧沙场君莫笑，古来征战几人回?秦中花鸟已应阑，塞外风沙犹自寒。夜听胡笳折杨柳，教人意气忆长安。——唐代·王翰《凉州词二首》
19  回乐峰前沙似雪，受降城外月如霜。&回乐峰 一作：回乐烽）不知何处吹芦管，一夜征人尽望乡。——唐代·李益《夜上受降城闻笛》
20  五月天山雪，无花只有寒。笛中闻折柳，春色未曾看。晓战随金鼓，宵眠抱玉鞍。愿将腰下剑，直为斩楼兰。——唐代·李白《塞下曲六首·其一》
21  新丰美酒斗十千，咸阳游侠多少年。相逢意气为君饮，系马高楼垂柳边。出身仕汉羽林郎，初随骠骑战渔阳。孰知不向边庭苦，纵死犹闻侠骨香。一身能擘两雕弧，虏骑千重只似无。偏坐金鞍调白羽，纷纷射杀五单于。汉家君臣欢宴终，高议云台论战功。天子临轩赐侯印，将军佩出明光宫。——唐代·王维《少年行四首》
22  关山三五月，客子忆秦川。思妇高楼上，当窗应未眠。星旗映疏勒，云阵上祁连。战气今如此，从军复几年。——南北朝·徐陵《关山月》
23  誓扫匈奴不顾身，五千貂锦丧胡尘。可怜无定河边骨，犹是春闺梦里人！——唐代·陈陶《陇西行四首·其二》
24  白日登山望烽火，黄昏饮马傍交河。行人刁斗风沙暗，公主琵琶幽怨多。野云万里无城郭，雨雪纷纷连大漠。胡雁哀鸣夜夜飞，胡儿眼泪双双落。闻道玉门犹被遮，应将性命逐轻车。年年战骨埋荒外，空见蒲桃入汉家。——唐代·李颀《古从军行》
25  开元二十六年，客有从御史大夫张公出塞而还者；作《燕歌行》以示适，感征戍之事，因而和焉。汉家烟尘在东北，汉将辞家破残贼。男儿本自重横行，天子非常赐颜色。摐金伐鼓下榆关，旌旆逶迤碣石间。校尉羽书飞瀚海，单于猎火照狼山。山川萧条极边土，胡骑凭陵杂风雨。战士军前半死生，美人帐下犹歌舞。大漠穷秋塞草腓，孤城落日斗兵稀。身当恩遇常轻敌，力尽关山未解围。&常轻敌 一作：恒轻敌&铁衣远戍辛勤久，玉箸应啼别离后。少妇城南欲断肠，征人蓟北空回首。边庭飘飖那可度，绝域苍茫更何有。&飘飖 一作：飘飘&杀气三时作阵云，寒声一夜传刁斗。相看白刃血纷纷，死节从来岂顾勋。君不见沙场征战苦，至今犹忆李将军。开元二十六年，客有从御史大夫张公出塞而还者；作《燕歌行》以示适，感征戍之事，因而和焉。汉家烟尘在东北，汉将辞家破残贼。男儿本自重横行，天子非常赐颜色。摐金伐鼓下榆关，旌旆逶迤碣石间。校尉羽书飞瀚海，单于猎火照狼山。山川萧条极边土，胡骑凭陵杂风雨。战士军前半死生，美人帐下犹歌舞。大漠穷秋塞草腓，孤城落日斗兵稀。身当恩遇常轻敌，力尽关山未解围。&常轻敌 一作：恒轻敌&铁衣远戍辛勤久，玉箸应啼别离后。少妇城南欲断肠，征人蓟北空回首。边庭飘飖那可度，绝域苍茫更何有。&飘飖 一作：飘飘&杀气三时作阵云，寒声一夜传刁斗。相看白刃血纷纷，死节从来岂顾勋。君不见沙场征战苦，至今犹忆李将军。——唐代·高适《燕歌行》
26  浑成紫檀金屑文，作得琵琶声入云。 胡地迢迢三万里，那堪马上送明君。 异方之乐令人悲，羌笛胡笳不用吹。 坐看今夜关山月，思杀边城游侠儿。——唐代·孟浩然《凉州词》
27  泽国江山入战图，生民何计乐樵苏。 凭君莫话封侯事，一将功成万骨枯。 传闻一战百神愁，两岸强兵过未休。 谁道沧江总无事，近来长共血争流。——唐代·曹松《己亥岁二首·僖宗广明元年》
28  朔方烽火照甘泉，长安飞将出祁连。犀渠玉剑良家子，白马金羁侠少年。平明偃月屯右地，薄暮鱼丽逐左贤。谷中石虎经衔箭，山上金人曾祭天。天涯一去无穷已，蓟门迢递三千里。朝见马岭黄沙合，夕望龙城阵云起。庭中奇树已堪攀，塞外征人殊未还。白云初下天山外，浮云直向五原间。关山万里不可越，谁能坐对芳菲月。流水本自断人肠，坚冰旧来伤马骨。边庭节物与华异，冬霰秋霜春不歇。长风萧萧渡水来，归雁连连映天没。从军行，军行万里出龙庭，单于渭桥今已拜，将军何处觅功名。——隋代·卢思道《从军行》
29  夜战桑乾北，秦兵半不归。朝来有乡信，犹自寄寒衣。——唐代·许浑《塞下曲》
30  岁岁金河复玉关，朝朝马策与刀环。 三春白雪归青冢，万里黄河绕黑山。——唐代·柳中庸《征人怨》
31  军歌应唱大刀环，誓灭胡奴出玉关。只解沙场为国死，何须马革裹尸还。——清代·徐锡麟《出塞》
32  林暗草惊风，将军夜引弓。平明寻白羽，没在石棱中。——唐代·卢纶《和张仆射塞下曲·其二》
33  大将军出战，白日暗榆关。三面黄金甲，单于破胆还。——唐代·王昌龄《从军行二首·其一》
34  鸣骹直上一千尺，天静无风声更干。碧眼胡儿三百骑，尽提金勒向云看。——宋代·柳开《塞上》
35  十里一走马，五里一扬鞭。都护军书至，匈奴围酒泉。关山正飞雪，烽火断无烟。——唐代·王维《陇西行》
36  汉家旌帜满阴山，不遣胡儿匹马还。愿得此身长报国，何须生入玉门关。——唐代·戴叔伦《塞上曲二首·其二》
37  五月天山雪，无花只有寒。笛中闻折柳，春色未曾看。晓战随金鼓，宵眠抱玉鞍。愿将腰下剑，直为斩楼兰。天兵下北荒，胡马欲南饮。横戈从百战，直为衔恩甚。握雪海上餐，拂沙陇头寝。何当破月氏，然后方高枕。骏马似风飙，鸣鞭出渭桥。弯弓辞汉月，插羽破天骄。阵解星芒尽，营空海雾消。功成画麟阁，独有霍嫖姚。白马黄金塞，云砂绕梦思。那堪愁苦节，远忆边城儿。萤飞秋窗满，月度霜闺迟。摧残梧桐叶，萧飒沙棠枝。无时独不见，流泪空自知。塞虏乘秋下，天兵出汉家。将军分虎竹，战士卧龙沙。边月随弓影，胡霜拂剑花。玉关殊未入，少妇莫长嗟。烽火动沙漠，连照甘泉云。汉皇按剑起，还召李将军。兵气天上合，鼓声陇底闻。横行负勇气，一战净妖氛。——唐代·李白《塞下曲六首》
38  海畔风吹冻泥裂，枯桐叶落枝梢折。 横笛闻声不见人，红旗直上天山雪。——唐代·陈羽《从军行》
39  走马西来欲到天，辞家见月两回圆。今夜不知何处宿，平沙万里绝人烟。——唐代·岑参《碛中作》
40  边城暮雨雁飞低，芦笋初生渐欲齐。无数铃声遥过碛，应驮白练到安西。古镇城门白碛开，胡兵往往傍沙堆。巡边使客行应早，欲问平安无使来。风林关里水东流，白草黄榆六十秋。边将皆承主恩泽，无人解道取凉州。——唐代·张籍《凉州词三首》
41  塞外悲风切，交河冰已结。瀚海百重波，阴山千里雪。 迥戍危烽火，层峦引高节。悠悠卷旆旌，饮马出长城。 寒沙连骑迹，朔吹断边声。胡尘清玉塞，羌笛韵金钲。 绝漠干戈戢，车徒振原隰。都尉反龙堆，将军旋马邑。 扬麾氛雾静，纪石功名立。荒裔一戎衣，灵台凯歌入。——唐代·李世民《饮马长城窟行》
42  昨夜秋风入汉关，朔云边月满西山。 更催飞将追骄虏，莫遣沙场匹马还。——唐代·严武《军城早秋》
43  鹫翎金仆姑，燕尾绣蝥弧。独立扬新令，千营共一呼。林暗草惊风，将军夜引弓。平明寻白羽，没在石棱中。月黑雁飞高，单于夜遁逃。欲将轻骑逐，大雪满弓刀。野幕敞琼筵，羌戎贺劳旋。醉和金甲舞，雷鼓动山川。调箭又呼鹰，俱闻出世能。奔狐将迸雉，扫尽古丘陵。亭亭七叶贵，荡荡一隅清。他日题麟阁，唯应独不名。——唐代·卢纶《和张仆射塞下曲六首》
44  伏波惟愿裹尸还，定远何须生入关。 莫遣只轮归海窟，仍留一箭射天山。——唐代·李益《塞下曲》
45  金带连环束战袍，马头冲雪度临洮。 卷旗夜劫单于帐，乱斫胡儿缺宝刀。——唐代·马戴《出塞词》
46  营州少年厌原野，狐裘蒙茸猎城下。虏酒千钟不醉人，胡儿十岁能骑马。——唐代·高适《营州歌》
47  向夕临大荒，朔风轸归虑。平沙万里馀，飞鸟宿何处。虏骑猎长原，翩翩傍河去。边声摇白草，海气生黄雾。百战苦风尘，十年履霜露。虽投定远笔，未坐将军树。早知行路难，悔不理章句。秋草马蹄轻，角弓持弦急。去为龙城战，正值胡兵袭。军气横大荒，战酣日将入。长风金鼓动，白露铁衣湿。四起愁边声，南庭时伫立。断蓬孤自转，寒雁飞相及。万里云沙涨，平原冰霰涩。惟闻汉使还，独向刀环泣。——唐代·王昌龄《从军行二首》
48  蕃州部落能结束，朝暮驰猎黄河曲。燕歌未断塞鸿飞，牧马群嘶边草绿。——唐代·李益《塞下曲·其一》
49  戚戚去故里，悠悠赴交河。公家有程期，亡命婴祸罗。君已富土境，开边一何多。弃绝父母恩，吞声行负戈。出门日已远，不受徒旅欺。骨肉恩岂断，男儿死无时。走马脱辔头，手中挑青丝。捷下万仞冈，俯身试搴旗。磨刀呜咽水，水赤刃伤手。欲轻肠断声，心绪乱已久。丈夫誓许国，愤惋复何有！功名图麒麟，战骨当速朽。送徒既有长，远戍亦有身。生死向前去，不劳吏怒嗔。路逢相识人，附书与六亲。哀哉两决绝，不复同苦辛。迢迢万里余，领我赴三军。军中异苦乐，主将宁尽闻。隔河见胡骑，倏忽数百群。我始为奴仆，几时树功勋。挽弓当挽强，用箭当用长。射人先射马，擒贼先擒王。杀人亦有限，列国自有疆。苟能制侵陵，岂在多杀伤。驱马天雨雪，军行入高山。径危抱寒石，指落层冰间。已去汉月远，何时筑城还。浮云暮南征，可望不可攀。单于寇我垒，百里风尘昏。雄剑四五动，彼军为我奔。掳其名王归，系颈授辕门。潜身备行列，一胜何足论。从军十年余，能无分寸功。众人贵苟得，欲语羞雷同。中原有斗争，况在狄与戎。丈夫四方志，安可辞固穷。——唐代·杜甫《前出塞九首》
50  羽檄起边亭，烽火入咸阳。征师屯广武，分兵救朔方。严秋筋竿劲，虏阵精且强。天子按剑怒，使者遥相望。雁行缘石径，鱼贯度飞梁。箫鼓流汉思，旌甲被胡霜。疾风冲塞起，沙砾自飘扬。马毛缩如蝟，角弓不可张。时危见臣节，世乱识忠良。投躯报明主，身死为国殇。——南北朝·鲍照《代出自蓟北门行》
51  燕台一望客心惊，笳鼓喧喧汉将营。万里寒光生积雪，三边曙色动危旌。沙场烽火侵胡月，海畔云山拥蓟城。少小虽非投笔吏，论功还欲请长缨。——唐代·祖咏《望蓟门》
52  五原春色旧来迟，二月垂杨未挂丝。 即今河畔冰开日，正是长安花落时。——唐代·张敬忠《边词》
53  大汉无中策，匈奴犯渭桥。五原秋草绿，胡马一何骄。 命将征西极，横行阴山侧。燕支落汉家，妇女无华色。 转战渡黄河，休兵乐事多。萧条清万里，瀚海寂无波。——唐代·李白《塞上曲》
54  鹫翎金仆姑，燕尾绣蝥弧。独立扬新令，千营共一呼。——唐代·卢纶《和张仆射塞下曲·其一》
55  雪净胡天牧马还，月明羌笛戍楼间。借问梅花何处落，风吹一夜满关山。——唐代·高适《塞上听吹笛》
56  蝉鸣空桑林，八月萧关道。出塞入塞寒，处处黄芦草。从来幽并客，皆共沙尘老。不学游侠儿，矜夸紫骝好。饮马渡秋水，水寒风似刀。平沙日未没，黯黯见临洮。昔日长城战，咸言意气高。黄尘足今古，白骨乱蓬蒿。奉诏甘泉宫，总征天下兵。朝廷备礼出，郡国豫郊迎。纷纷几万人，去者无全生。臣愿节宫厩，分以赐边城。边头何惨惨，已葬霍将军。部曲皆相吊，燕南代北闻。功勋多被黜，兵马亦寻分。更遣黄龙戍，唯当哭塞云。——唐代·王昌龄《塞下曲四首》
57  凉风吹夜雨，萧瑟动寒林。正有高堂宴，能忘迟暮心？军中宜剑舞，塞上重笳音。不作边城将，谁知恩遇深！——唐代·张说《幽州夜饮》
58  蝉鸣空桑林，八月萧关道。出塞入塞寒，处处黄芦草。从来幽并客，皆共沙尘老。莫学游侠儿，矜夸紫骝好。——唐代·王昌龄《塞上曲·其一》
59  饮马长城窟，水寒伤马骨。往谓长城吏，慎莫稽留太原卒！官作自有程，举筑谐汝声！男儿宁当格斗死，何能怫郁筑长城。长城何连连，连连三千里。边城多健少，内舍多寡妇。作书与内舍，便嫁莫留住。善待新姑嫜，时时念我故夫子！报书往边地，君今出语一何鄙？身在祸难中，何为稽留他家子？生男慎莫举，生女哺用脯。君独不见长城下，死人骸骨相撑拄。结发行事君，慊慊心意关。明知边地苦，贱妾何能久自全？——魏晋·陈琳《饮马长城窟行》
60  天山雪后海风寒，横笛偏吹行路难。碛里征人三十万，一时回首月中看。——唐代·李益《从军北征》
61  黑姓蕃王貂鼠裘，葡萄宫锦醉缠头。关西老将能苦战，七十行兵仍未休。——唐代·岑参《胡歌》
62  男儿生世间，及壮当封侯。战伐有功业，焉能守旧丘？召募赴蓟门，军动不可留。千金买马鞍，百金装刀头。闾里送我行，亲戚拥道周。斑白居上列，酒酣进庶羞。少年别有赠，含笑看吴钩。朝进东门营，暮上河阳桥。落日照大旗，马鸣风萧萧。平沙列万幕，部伍各见招。中天悬明月，令严夜寂寥。悲笳数声动，壮士惨不骄。借问大将谁？恐是霍嫖姚。古人重守边，今人重高勋。岂知英雄主，出师亘长云。六合已一家，四夷且孤军。遂使貔虎士，奋身勇所闻。拔剑击大荒，日收胡马群；誓开玄冥北，持以奉吾君！献凯日继踵，两蕃静无虞。渔阳豪侠地，击鼓吹笙竽。云帆转辽海，粳稻来东吴。越罗与楚练，照耀舆台躯。主将位益崇，气骄凌上都：边人不敢议，议者死路衢。我本良家子，出师亦多门。将骄益愁思，身贵不足论。跃马二十年，恐辜明主恩。坐见幽州骑，长驱河洛昏。中夜间道归，故里但空村。恶名幸脱免，穷老无儿孙。——唐代·杜甫《后出塞五首》
63  军门频纳受降书，一剑横行万里馀。 汉祖谩夸娄敬策，却将公主嫁单于。 汉家旌帜满阴山，不遣胡儿匹马还。 愿得此身长报国，何须生入玉门关。——唐代·戴叔伦《塞上曲二首》
64  轮台城头夜吹角，轮台城北旄头落。羽书昨夜过渠黎，单于已在金山西。戍楼西望烟尘黑，汉军屯在轮台北。上将拥旄西出征，平明吹笛大军行。四边伐鼓雪海涌，三军大呼阴山动。虏塞兵气连云屯，战场白骨缠草根。剑河风急雪片阔，沙口石冻马蹄脱。亚相勤王甘苦辛，誓将报主静边尘。古来青史谁不见，今见功名胜古人。——唐代·岑参《轮台歌奉送封大夫出师西征》
65  三十遴骁勇，从军事北荒。流星飞玉弹，宝剑落秋霜。书角吹杨柳，金山险马当。长驱空朔漠，驰捷报明王。——宋代·张玉娘《从军行》
66  胡人吹笛戍楼间，楼上萧条海月闲。 借问落梅凡几曲，从风一夜满关山。——唐代·高适《和王七玉门关听吹笛》
67  我把两赤羽，来游燕赵间。天狼正可射，感激无时闲。观兵洪波台，倚剑望玉关。请缨不系越，且向燕然山。风引龙虎旗，歌钟昔追攀。击筑落高月，投壶破愁颜。遥知百战胜，定扫鬼方还。——唐代·李白《登邯郸洪波台置酒观发兵》
68  汉家未得燕支山，征戍年年沙朔间。塞下长驱汗血马，云中恒闭玉门关。阴山瀚海千万里，此日桑河冻流水。稽洛川边胡骑来，渔阳戍里烽烟起。长途羽檄何相望，天子按剑思北方。羽林练士拭金甲，将军校战出玉堂。幽陵异域风烟改，亭障连连古今在。夜闻鸿雁南渡河，晓望旌旗北临海。塞沙飞淅沥，遥裔连穷碛。玄漠云平初合阵，西山月出闻鸣镝。城南百战多苦辛，路傍死卧黄沙人。戎衣不脱随霜雪，汗马骖单长被铁。杨叶楼中不寄书，莲花剑上空流血。匈奴未灭不言家，驱逐行行边徼赊。归心海外见明月，别思天边梦落花。天边回望何悠悠，芳树无人渡陇头。春云不变阳关雪，桑叶先知胡地秋。田畴不卖卢龙策，窦宪思勒燕然石。麾兵静北垂，此日交河湄。欲令塞上无干戚，会待单于系颈时。——唐代·李昂《从军行》
69  汉主东封报太平，无人金阙议边兵。纵饶夺得林胡塞，碛地桑麻种不生。誓扫匈奴不顾身，五千貂锦丧胡尘。可怜无定河边骨，犹是春闺梦里人。陇戍三看塞草青，楼烦新替护羌兵。同来死者伤离别，一夜孤魂哭旧营。黠虏生擒未有涯，黑山营阵识龙蛇。自从贵主和亲后，一半胡风似汉家。——唐代·陈陶《陇西行四首》
70  玉帛朝回望帝乡，乌孙归去不称王。天涯静处无征战，兵气销为日月光。——唐代·常建《塞下曲四首·其一》
71  野幕敞琼筵，羌戎贺劳旋。醉和金甲舞，雷鼓动山川。——唐代·卢纶《和张仆射塞下曲·其四》
72  梅岭花初发，天山雪未开。雪处疑花满，花边似雪回。因风入舞袖，杂粉向妆台。匈奴几万里，春至不知来。——唐代·卢照邻《梅花落》
73  结束浮云骏，翩翩出从戎。且凭天子怒，复倚将军雄。 万鼓雷殷地，千旗火生风。日轮驻霜戈，月魄悬雕弓。 青海阵云匝，黑山兵气冲。战酣太白高，战罢旄头空。 万里不惜死，一朝得成功。画图麒麟阁，入朝明光宫。 大笑向文士，一经何足穷。古人昧此道，往往成老翁。——唐代·高适《塞下曲》
74  调角断清秋，征人倚戍楼。春风对青冢，白日落梁州。 大汉无兵阻，穷边有客游。蕃情似此水，长愿向南流。——唐代·张乔《书边事》
75  边兵春尽回，独上单于台。白日地中出，黄河天外来。沙翻痕似浪，风急响疑雷。欲向阴关度，阴关晓不开。——唐代·张蠙《登单于台》
76  长安少年游侠客，夜上戍楼看太白。陇头明月迥临关，陇上行人夜吹笛。关西老将不胜愁，驻马听之双泪流。身经大小百余战，麾下偏裨万户侯。苏武才为典属国，节旄空尽海西头。——唐代·王维《陇头吟》
77  胡角引北风，蓟门白于水。天含青海道，城头月千里。 露下旗濛濛，寒金鸣夜刻。蕃甲锁蛇鳞，马嘶青冢白。 秋静见旄头，沙远席羁愁。帐北天应尽，河声出塞流。——唐代·李贺《塞下曲》
78  紫骝行且嘶，双翻碧玉蹄。临流不肯渡，似惜锦障泥。白雪关山远，黄云海戍迷。挥鞭万里去，安得念春闺。——唐代·李白《紫骝马》
79  黄河水绕汉宫墙，河上秋风雁几行。客子过壕追野马，将军弢箭射天狼。黄尘古渡迷飞挽，白月横空冷战场。闻道朔方多勇略，只今谁是郭汾阳。——明代·李梦阳《秋望》
80  一身从远使，万里向安西。汉月垂乡泪，胡沙费马蹄。寻河愁地尽，过碛觉天低。送子军中饮，家书醉里题。——唐代·岑参《碛西头送李判官入京》
81  策马自沙漠，长驱登塞垣。边城何萧条，白日黄云昏。一到征战处，每愁胡虏翻。岂无安边书，诸将已承恩。惆怅孙吴事，归来独闭门。——唐代·高适《蓟中作》
82  少年随将讨河湟，头白时清返故乡。 十万汉军零落尽，独吹边曲向残阳。——唐代·张乔《河湟旧卒》
83  腰垂锦带佩吴钩，走马曾防玉塞秋。莫笑关西将家子，只将诗思入凉州。——唐代·李益《边思》
84  一驿过一驿，驿骑如星流。平明发咸阳，暮及陇山头。陇水不可听，呜咽令人愁。沙尘扑马汗，雾露凝貂裘。西来谁家子，自道新封侯。前月发安西，路上无停留。都护犹未到，来时在西州。十日过沙碛，终朝风不休。马走碎石中，四蹄皆血流。万里奉王事，一身无所求。也知塞垣苦，岂为妻子谋。山口月欲出，先照关城楼。溪流与松风，静夜相飕飗。别家赖归梦，山塞多离忧。与子且携手，不愁前路修。——唐代·岑参《初过陇山途中呈宇文判官》
85  岸雨过城头，黄鹂上戍楼。塞花飘客泪，边柳挂乡愁。白发悲明镜，青春换敝裘。君从万里使，闻已到瓜州。——唐代·岑参《武威春暮闻宇文判官西使还已到晋昌》
86  牛羊散漫落日下，野草生香乳酪甜。卷地朔风沙似雪，家家行帐下毡帘。——元代·萨都剌《上京即事》
87  初晴天堕丝，晚色上春枝。城下路分处，边头人去时。 停车数行日，劝酒问回期。亦是茫茫客，还从此别离。——唐代·王建《送人游塞》
88  边霜昨夜堕关榆，吹角当城汉月孤。无限塞鸿飞不度，秋风卷入小单于。——唐代·李益《听晓角》
89  浩汗霜风刮天地，温泉火井无生意。 泽国龙蛇冻不伸，南山瘦柏消残翠。——唐代·岑参《冬夕》
90  秋风夜渡河，吹却雁门桑。遥见胡地猎，鞴马宿严霜。五道分兵去，孤军百战场。功多翻下狱，士卒但心伤。——唐代·王昌龄《塞下曲·秋风夜渡河》
91  居延城外猎天骄，白草连天野火烧。暮云空碛时驱马，秋日平原好射雕。护羌校尉朝乘障，破虏将军夜渡辽。玉靶角弓珠勒马，汉家将赐霍嫖姚。——唐代·王维《出塞作》
92  吹角动行人，喧喧行人起。笳悲马嘶乱，争渡黄河水。日暮沙漠陲，战声烟尘里。尽系名王颈，归来报天子。——唐代·王维《从军行·吹角动行人》
93  虏骑三秋入，关云万里平。雪似胡沙暗，冰如汉月明。高阙银为阙，长城玉作城。节旄零落尽，天子不知名。——唐代·卢照邻《雨雪曲》
94  年少辞家从冠军，金鞍宝剑去邀勋。不知马骨伤寒水，惟见龙城起暮云。——唐代·王涯《塞下曲二首·其二》
95  边城儿，生年不读一字书，但知游猎夸轻趫。胡马秋肥宜白草，骑来蹑影何矜骄。金鞭拂雪挥鸣鞘，半酣呼鹰出远郊。弓弯满月不虚发，双鸧迸落连飞髇。海边观者皆辟易，猛气英风振沙碛。儒生不及游侠人，白首下帷复何益！——唐代·李白《行行游且猎篇》
96  黄沙碛里客行迷，四望云天直下低。为言地尽天还尽，行到安西更向西。——唐代·岑参《过碛》
97  朔风吹雪透刀瘢，饮马长城窟更寒。半夜火来知有敌，一时齐保贺兰山。——唐代·卢汝弼《和李秀才边庭四时怨·其四》
98  胡人以鞍马为家，射猎为俗。泉甘草美无常处，鸟惊兽骇争驰逐。谁将汉女嫁胡儿，风沙无情貌如玉。身行不遇中国人，马上自作思归曲。推手为琵却手琶，胡人共听亦咨嗟。玉颜流落死天涯，琵琶却传来汉家。汉宫争按新声谱，遗恨已深声更苦。纤纤女手生洞房，学得琵琶不下堂。不识黄云出塞路，岂知此声能断肠！汉宫有佳人，天子初未识，一朝随汉使，远嫁单于国。绝色天下无，一失难再得，虽能杀画工，于事竟何益？耳目所及尚如此，万里安能制夷狄！汉计诚已拙，女色难自夸。明妃去时泪，洒向枝上花。狂风日暮起，飘泊落谁家。红颜胜人多薄命，莫怨东风当自嗟。——宋代·欧阳修《和王介甫明妃曲二首》
99  汉将归来虏塞空，旌旗初下玉关东。高蹄战马三千匹，落日平原秋草中。——唐代·戎昱《塞下曲》
100  侧闻阴山胡儿语，西头热海水如煮。海上众鸟不敢飞，中有鲤鱼长且肥。岸旁青草长不歇，空中白雪遥旋灭。蒸沙烁石燃虏云，沸浪炎波煎汉月。阴火潜烧天地炉，何事偏烘西一隅？势吞月窟侵太白，气连赤坂通单于。送君一醉天山郭，正见夕阳海边落。柏台霜威寒逼人，热海炎气为之薄。——唐代·岑参《热海行送崔侍御还京》
101  忽上天山路，依然想物华。云疑上苑叶，雪似御沟花。行叹戎麾远，坐怜衣带赊。交河浮绝塞，弱水浸流沙。旅思徒漂梗，归期未及瓜。宁知心断绝，夜夜泣胡笳。——唐代·骆宾王《晚度天山有怀京邑》
102  征马去翩翩，城秋月正圆。单于莫近塞，都护欲临边。汉驿通烟火，胡沙乏井泉。功成须献捷，未必去经年。——唐代·崔颢《送单于裴都护赴西河》
103  北风凋白草，胡马日骎骎。夜后戍楼月，秋来边将心。铁衣霜露重，战马岁年深。自有卢龙塞，烟尘飞至今。——唐代·戎昱《塞下曲·其六》
104  沙碛秋高苑马肥，哀笳一曲塞云飞。南都儿辈应相念，过尽征鸿犹未归。——元代·曹元用《塞上忆汶水》
105  躞蹀青骊马，往战城南畿。五历鱼丽阵，三入九重围。名慑武安将，血污秦王衣。为君意气重，无功终不归。——南北朝·吴均《战城南》
106  萧条亭障远，凄惨风尘多。关门临白狄，城影入黄河。秋风别苏武，寒水送荆轲。谁言气盖世，晨起帐中歌。——南北朝·庾信《拟咏怀二十七首·其二十六》
107  紫塞月明千里，金甲冷，戍楼寒。梦长安。乡思望中天阔，漏残星亦残。画角数声呜咽，雪漫漫。——唐代·牛峤《定西番·紫塞月明千里》
108  驱马蓟门北，北风边马哀。苍茫远山口，豁达胡天开。五将已深入，前军止半回。谁怜不得意，长剑独归来。——唐代·高适《自蓟北归》
109  行人朝走马，直指蓟城傍。蓟城通漠北，万里别吾乡。海上千烽火，沙中百战场。军书发上郡，春色度河阳。袅袅汉宫柳，青青胡地桑。琵琶出塞曲，横笛断君肠。——唐代·李颀《古塞下曲》
110  眼见风来沙旋移，经年不省草生时。莫言塞北无春到，总有春来何处知。破讷沙头雁正飞，鸊鹈泉上战初归。平明日出东南地，满碛寒光生铁衣。——唐代·李益《度破讷沙二首》
111  槐柳野桥边，行尘暗马前。秋风来汉地，客路入胡天。 雁聚河流浊，羊群碛草膻。那堪陇头宿，乡梦逐潺湲。——唐代·齐己《送人游塞》
112  雨雪隔榆溪，从军度陇西。绕阵看狐迹，依山见马蹄。天寒旗彩坏，地暗鼓声低。漫漫愁云起，苍苍别路迷。——南北朝·江总《雨雪曲》
113  秋气生朔陲，塞草犹离离。大漠西风急，黄榆凉叶飞。襜褴罢南牧，林胡畏汉威。藁街将入贡，代马就新羁。浮云护玉关，斜日在金微。萧索边声静，太平烽影稀。素臣称有道，守在於四夷。——宋代·田锡《塞上曲》
114  高山代郡东接燕，雁门胡人家近边。解放胡鹰逐塞鸟，能将代马猎秋田。山头野火寒多烧，雨里孤峰湿作烟。闻道辽西无斗战，时时醉向酒家眠。——唐代·崔颢《雁门胡人歌》
115  九月天山风似刀，城南猎马缩寒毛。将军纵博场场胜，赌得单于貂鼠袍。——唐代·岑参《赵将军歌》
116  晓笛引乡泪，秋冰鸣马蹄。一身虏云外，万里胡天西。终日见征战，连年闻鼓鼙。故山在何处，昨日梦清溪。——唐代·岑参《早发焉耆怀终南别业》
117  二庭归望断，万里客心愁。山路犹南属，河源自北流。晚风连朔气，新月照边秋。灶火通军壁，烽烟上戍楼。龙庭但苦战，燕颔会封侯。莫作兰山下，空令汉国羞。——唐代·骆宾王《夕次蒲类津》
118  荒城自萧索，万里山河空。天高秋日迥，嘹唳闻归鸿。寒塘映衰草，高馆落疏桐。临此岁方晏，顾景咏悲翁。故人不可见，寂寞平陵东。——唐代·王维《奉寄韦太守陟》
119  黄云连白草，万里有无间。霜冷髑髅哭，天寒甲胄闲。马嘶经战地，雕认打围山。移戌腰金印，将军度玉关。——宋代·王镃《塞上曲》
120  欲逐将军取右贤，沙场走马向居延。遥知汉使萧关外，愁见孤城落日边。——唐代·王维《送韦评事》
121  十月河洲时，一看有归思。风飙生惨烈，雨雪暗天地。我辈今胡为？浩哉迷所至。缅怀当途者，济济居声位。邈然在云霄，宁肯更沦踬？周旋多燕乐，门馆列车骑。美人芙蓉姿，狭室兰麝气。金炉陈兽炭，谈笑正得意。岂论草泽中，有此枯槁士？我惭经济策，久欲甘弃置。君负纵横才，如何尚憔悴？长歌增郁怏，对酒不能醉。穷达自有时，夫子莫下泪。——唐代·高适《效古赠崔二》
122  马汗踏成泥，朝驰几万蹄。雪中行地角，火处宿天倪。塞迥心常怯，乡遥梦亦迷。那知故园月，也到铁关西。——唐代·岑参《宿铁关西馆》
123  胡地三月半，梨花今始开。因从老僧饭，更上夫人台。清唱云不去，弹弦风飒来。应须一倒载，还似山公回。——唐代·岑参《登凉州尹台寺》
124  寒沙四面平，飞雪千里惊。风断阴山树，雾失交河城。朝驱左贤阵，夜薄休屠营。昔事前军幕，今逐嫖姚兵。失道刑既重，迟留法未轻。所赖今天子，汉道日休明。——南北朝·范云《效古诗》
125  极目望空阔，马羸程又赊。月生方见树，风定始无沙。 楚水辞鱼窟，燕山到雁家。如斯名利役，争不老天涯。——唐代·裴说《塞上曲》
126  将军作镇古汧州，水腻山春节气柔。清夜满城丝管散，行人不信是边头。箭利弓调四镇兵，蕃人不敢近东行。沿边千里浑无事，唯见平安火入城。——唐代·姚合《穷边词二首》
127  燕支山西酒泉道，北风吹沙卷白草。长安遥在日光边，忆君不见令人老。——唐代·岑参《过燕支寄杜位》
128  异域阴山外，孤城雪海边。秋来唯有雁，夏尽不闻蝉。雨拂毡墙湿，风摇毳幕羶。轮台万里地，无事历三年。——唐代·岑参《首秋轮台》
129  火山突兀赤亭口，火山五月火云厚。火云满山凝未开，飞鸟千里不敢来。平明乍逐胡风断，薄暮浑随塞雨回。缭绕斜吞铁关树，氛氲半掩交河戍。迢迢征路火山东，山上孤云随马去。——唐代·岑参《火山云歌送别》
130  蓟门逢古老，独立思氛氲。一身既零丁，头鬓白纷纷。勋庸今已矣，不识霍将军。汉家能用武，开拓穷异域。戍卒厌糠核，降胡饱衣食。关亭试一望，吾欲泪沾臆。边城十一月，雨雪乱霏霏。元戎号令严，人马亦轻肥。羌胡无尽日，征战几时归。幽州多骑射，结发重横行。一朝事将军，出入有声名。纷纷猎秋草，相向角弓鸣。黯黯长城外，日没更烟尘。胡骑虽凭陵，汉兵不顾身。古树满空塞，黄云愁杀人。——唐代·高适《杂曲歌辞·蓟门行五首》
131  匹马行将久，征途去转难。不知边地别，只讶客衣单。溪冷泉声苦，山空木叶干。莫言关塞极，云雪尚漫漫。古镇青山口，寒风落日时。岩峦鸟不过，冰雪马堪迟。出塞应无策，还家赖有期。东山足松桂，归去结茅茨。登顿驱征骑，栖迟愧宝刀。远行今若此，微禄果徒劳。绝坂水连下，群峰云共高。自堪成白首，何事一青袍。——唐代·高适《使青夷军入居庸三首》
132  都护新灭胡，士马气亦粗。萧条虏尘净，突兀天山孤。——唐代·岑参《灭胡曲》
1  凤林关里水东流，白草黄榆六十秋。边将皆承主恩泽，无人解道取凉州。——唐代·张籍《凉州词三首·其三》
1  黄河远上白云间，一片孤城万仞山。羌笛何须怨杨柳，春风不度玉门关。单于北望拂云堆，杀马登坛祭几回。汉家天子今神武，不肯和亲归去来。——唐代·王之涣《凉州词二首》
2  士卒何草草，筑城潼关道。大城铁不如，小城万丈余。借问潼关吏：修关还备胡？要我下马行，为我指山隅：连云列战格，飞鸟不能逾。胡来但自守，岂复忧西都。丈人视要处，窄狭容单车。艰难奋长戟，万古用一夫。哀哉桃林战，百万化为鱼。请嘱防关将，慎勿学哥舒！——唐代·杜甫《潼关吏》
3  胡风略地烧连山，碎叶孤城未下关。 山头烽子声声叫，知是将军夜猎还。——唐代·戎昱《塞上曲·胡风略地烧连山》
4  朝登百丈峰，遥望燕支道。汉垒青冥间，胡天白如扫。忆昔霍将军，连年此征讨。匈奴终不灭，寒山徒草草。唯见鸿雁飞，令人伤怀抱。晋武轻后事，惠皇终已昏。豺狼塞瀍洛，胡羯争乾坤。四海如鼎沸，五原徒自尊。而今白庭路，犹对青阳门。朝市不足问，君臣随草根。——唐代·高适《登百丈峰二首》
1  门有万里客，问君何乡人。褰裳起从之，果得心所亲。挽裳对我泣，太息前自陈。本是朔方士，今为吴越民。行行将复行，去去适西秦。——魏晋·曹植《门有万里客行》
1  三年谪宦此栖迟，万古惟留楚客悲。秋草独寻人去后，寒林空见日斜时。汉文有道恩犹薄，湘水无情吊岂知。寂寂江山摇落处，怜君何事到天涯。——唐代·刘长卿《长沙过贾谊宅》
2  零落残魂倍黯然，双垂别泪越江边。一身去国六千里，万死投荒十二年。桂岭瘴来云似墨，洞庭春尽水如天。欲知此后相思梦，长在荆门郢树烟。——唐代·柳宗元《别舍弟宗一》
3  四月维夏，六月徂署。先祖匪人，胡宁忍予？秋日凄凄，百卉具腓。乱离瘼矣，爰其适归？冬日烈烈，飘风发发。民莫不穀，我独何害？山有嘉卉，侯栗侯梅。废为残贼，莫知其尤！相彼泉水，载清载浊。我日构祸，曷云能穀？滔滔江汉，南国之纪。尽瘁以仕，宁莫我有？匪鹑匪鸢，翰飞戾天。匪鳣匪鲔，潜逃于渊。山有蕨薇，隰有杞桋。君子作歌，维以告哀。——先秦·佚名《四月》
1  古人云此水，一歃怀千金。试使夷齐饮，终当不易心。——魏晋·吴隐之《酌贪泉》
2  身在千山顶上头，突岩深缝妙香稠。非无脚下浮云闹，来不相知去不留。——清代·郑燮《题画兰》
3  春水满四泽，夏云多奇峰。秋月扬明晖，冬岭秀寒松。——魏晋·陶渊明《四时》
4  碧荷生幽泉，朝日艳且鲜。秋花冒绿水，密叶罗青烟。秀色空绝世，馨香为谁传。坐看飞霜满，凋此红芳年。结根未得所，愿托华池边。——唐代·李白《古风·其五十九》
5  小筑暂高枕，忧时旧有盟。呼樽来揖客，挥麈坐谈兵。云护牙签满，星含宝剑横。封侯非我意，但愿海波平。——明代·戚继光《韬钤深处》
6  弱龄寄事外，委怀在琴书。被褐欣自得，屡空常晏如。时来苟冥会，宛辔憩通衢。投策命晨装，暂与园田疏。眇眇孤舟逝，绵绵归思纡。我行岂不遥，登降千里余。目倦川途异，心念山泽居。望云惭高鸟，临水愧游鱼。真想初在襟，谁谓形迹拘。聊且凭化迁，终返班生庐。——魏晋·陶渊明《始作镇军参军经曲阿作》
7  潇洒江湖十过秋，酒杯无日不迟留。谢公城畔溪惊梦，苏小门前柳拂头。千里云山何处好，几人襟韵一生休。尘冠挂却知闲事，终拟蹉跎访旧游。——唐代·杜牧《自宣城赴官上京》
8  浩浩复汤汤，滩声抑更扬。奔流疑激电，惊浪似浮霜。梦觉灯生晕，宵残雨送凉。如何连晓语，只是说家乡？——唐代·韩愈《宿龙宫滩》
9  过去光阴箭离弦，河清易俟鬓难玄。再加孔子从心岁，三倍周郎破贼年。耄齿阻陪鸠杖列，瞽言曾献兽樽前。磻溪淇澳吾何敢，且学香山也自贤。败絮萧然拥病身，久疎朝谒作闲人。公卿各趁黄麾仗，宾客谁看乌角巾。菱照无情难讳老，杏梢作意已撩春。卧闻儿女夸翁健，诗句年光一样新。——宋代·刘克庄《戊午元日二首》
10  望夷宫中鹿为马，秦人半死长城下。避时不独商山翁，亦有桃源种桃者。此来种桃经几春，采花食实枝为薪。儿孙生长与世隔，虽有父子无君臣。渔郎漾舟迷远近，花间相见因相问。世上那知古有秦，山中岂料今为晋。闻道长安吹战尘，春风回首一沾巾。重华一去宁复得，天下纷纷经几秦。——宋代·王安石《桃源行》
1  昔日戏言身后意，今朝都到眼前来。衣裳已施行看尽，针线犹存未忍开。尚想旧情怜婢仆，也曾因梦送钱财。诚知此恨人人有，贫贱夫妻百事哀。——唐代·元稹《遣悲怀三首·其二》
2  心似已灰之木，身如不系之舟。问汝平生功业，黄州惠州儋州。——宋代·苏轼《自题金山画像》
3  黄云城边乌欲栖，归飞哑哑枝上啼。机中织锦秦川女，碧纱如烟隔窗语。停梭怅然忆远人，独宿孤房泪如雨。——唐代·李白《乌夜啼》
4  怅望银河吹玉笙，楼寒院冷接平明。重衾幽梦他年断，别树羁雌昨夜惊。月榭故香因雨发，风帘残烛隔霜清。不须浪作缑山意，湘瑟秦箫自有情。——唐代·李商隐《银河吹笙》
5  其一丈夫只手把吴钩，意气高于百尺楼。一万年来谁著史，三千里外欲封侯。定将捷足随途骥，那有闲情逐水鸥。 笑指泸沟桥畔月，几人从此到瀛洲？其二频年伏枥困红尘，悔煞驹光二十春；马足出群休恋栈，燕辞故垒更图新。遍交海内知名士，去访京师有道人；即此可求文字益，胡为抑郁老吾身!其三黄河泰岱势连天，俯看中流一点烟；此地尽能开眼界，远行不为好山川。陆机入洛才名振，苏轼来游壮志坚；多谢咿唔穷达士，残年兀坐守遗编。其四回头往事竟成尘，我是东西南北身；白下沉酣三度梦，青衫沦落十年人。穷通有命无须卜，富贵何时乃济贫；角逐名场今已久，依然一幅旧儒巾。其五局促真如虱处裈，思乘春浪到龙门；许多同辈矜科第，已过年华付水源。两字功名添热血，半生知已有殊恩；壮怀枨触闻鸡夜，记取秋风拭泪痕。其六桑干河上白云横，惟冀双亲旅舍平；回首昔曾勤课读，负心今尚未成名。六年宦海持清节，千里家书促远行；直到明春花放日，人间乌鸟慰私情。其七一枕邯郸梦醒迟，蓬瀛虽远系人思；出山志在登鳌顶，何日身才入凤池?诗酒未除名士习，公卿须称少年时；碧鸡金马寻常事，总要生来福命宜。其八一肩行李又吟囊，检点诗书喜欲狂；帆影波痕淮浦月，马蹄草色蓟门霜。故人共赠王祥剑，荆女同持陆贾装；自愧长安居不易，翻教食指累高堂。其九骊歌缓缓度离筵，正与亲朋话别天；此去但教磨铁砚，再来唯望插金莲。即今馆阁需才日，是我文章报国年；览镜苍苍犹未改，不应身世久迍邅。其十一入都门便到家，征人北上日西斜；槐厅谬赴明经选，桂苑犹虚及第花。世路恩仇收短剑，人情冷暖验笼纱；倘无驷马高车日，誓不重回故里车。——清代·李鸿章《入都》
6  潇洒江湖十过秋，酒杯无日不迟留。谢公城畔溪惊梦，苏小门前柳拂头。千里云山何处好，几人襟韵一生休。尘冠挂却知闲事，终拟蹉跎访旧游。——唐代·杜牧《自宣城赴官上京》
7  十五年前花月底，相从曾赋赏花诗。今看花月浑相似，安得情怀似往时。——宋代·李清照《偶成》
8  漠漠秦云淡淡天，新年景象入中年。情多最恨花无语，愁破方知酒有权。苔色满墙寻故第，雨声一夜忆春田。衰迟自喜添诗学，更把前题改数联。——唐代·郑谷《中年》
9  自从别京华，我心乃萧索。十年守章句，万事空寥落。北上登蓟门，茫茫见沙漠。倚剑对风尘，慨然思卫霍。拂衣去燕赵，驱马怅不乐。天长沧洲路，日暮邯郸郭。酒肆或淹留，渔潭屡栖泊。独行备艰险，所见穷善恶。永愿拯刍荛，孰云干鼎镬。皇情念淳古，时俗何浮薄。理道资任贤，安人在求瘼。故交负灵奇，逸气抱謇谔。隐轸经济具，纵横建安作。才望忽先鸣，风期无宿诺。飘飖劳州县，迢递限言谑。东驰眇贝丘，西顾弥虢略。淇水徒自流，浮云不堪托。吾谋适可用，天路岂寥廓。不然买山田，一身与耕凿。且欲同鹪鹩，焉能志鸿鹄。——唐代·高适《淇上酬薛三据兼寄郭少府微》
10  胡骄马惊沙尘起，胡雏饮马天津水。君为张掖近酒泉，我窜三色九千里。天地再新法令宽，夜郎迁客带霜寒。 西忆故人不可见，东风吹梦到长安。宁期此地忽相遇，惊喜茫如堕烟雾。玉箫金管喧四筵，苦心不得申长句。 昨日绣衣倾绿尊，病如桃李竟何言。昔骑天子大宛马，今乘款段诸侯门。赖遇南平豁方寸，复兼夫子持清论。 有似山开万里云，四望青天解人闷。人闷还心闷，苦辛长苦辛。愁来饮酒二千石，寒灰重暖生阳春。 山公醉后能骑马，别是风流贤主人。头陀云月多僧气，山水何曾称人意。不然鸣笳按鼓戏沧流，呼取江南女儿歌棹讴。我且为君槌碎黄鹤楼，君亦为吾倒却鹦鹉洲。赤壁争雄如梦里，且须歌舞宽离忧。——唐代·李白《江夏赠韦南陵冰》
11  百官朝下五门西。尘起春风过玉堤。黄帕盖鞍呈了马，红罗系项斗回鸡。馆松枝重墙头出，御柳条长水面齐。唯有教坊南草绿，古苔阴地冷凄凄。——唐代·王建《春日五门西望》
12  坛边松在鹤巢空，白鹿闲行旧径中。手植红桃千树发，满山无主任春风。——唐代·刘禹锡《伤桃源薛道士》
13  无事经年别远公，帝城钟晓忆西峰。炉烟消尽寒灯晦，童子开门雪满松。——唐代·李商隐《忆住一师》
14  城头叠鼓声，城下暮江清。欲问渔阳掺，时无祢正平。——唐代·李商隐《听鼓》
15  开箧泪沾臆，见君前日书。夜台今寂寞，犹是子云居。畴昔贪灵奇，登临赋山水。同舟南浦下，望月西江里。契阔多离别，绸缪到生死。九原即何处，万事皆如此。晋山徒嵯峨，斯人已冥冥。常时禄且薄，殁后家复贫。妻子在远道，弟兄无一人！十上多苦辛，一官常自哂。青云将可致，白日忽先尽。唯有身后名，空留无远近。——唐代·高适《哭单父梁九少府》
16  匹马行将久，征途去转难。不知边地别，只讶客衣单。溪冷泉声苦，山空木叶干。莫言关塞极，云雪尚漫漫。古镇青山口，寒风落日时。岩峦鸟不过，冰雪马堪迟。出塞应无策，还家赖有期。东山足松桂，归去结茅茨。登顿驱征骑，栖迟愧宝刀。远行今若此，微禄果徒劳。绝坂水连下，群峰云共高。自堪成白首，何事一青袍。——唐代·高适《使青夷军入居庸三首》
1  晚日照空矶，采莲承晚晖。风起湖难渡，莲多采未稀。棹动芙蓉落，船移白鹭飞。荷丝傍绕腕，菱角远牵衣。——南北朝·萧纲《采莲曲》
1  幽兰生前庭，含熏待清风。清风脱然至，见别萧艾中。行行失故路，任道或能通。觉悟当念还，鸟尽废良弓。——魏晋·陶渊明《饮酒·幽兰生前庭》
1  北风卷地白草折，胡天八月即飞雪。忽如一夜春风来，千树万树梨花开。散入珠帘湿罗幕，狐裘不暖锦衾薄。将军角弓不得控，都护铁衣冷难着。瀚海阑干百丈冰，愁云惨淡万里凝。中军置酒饮归客，胡琴琵琶与羌笛。纷纷暮雪下辕门，风掣红旗冻不翻。轮台东门送君去，去时雪满天山路。山回路转不见君，雪上空留马行处。——唐代·岑参《白雪歌送武判官归京》
2  寒雨连江夜入吴，平明送客楚山孤。洛阳亲友如相问，一片冰心在玉壶。——唐代·王昌龄《芙蓉楼送辛渐》
3  故人西辞黄鹤楼，烟花三月下扬州。孤帆远影碧空尽，唯见长江天际流。 ——唐代·李白《黄鹤楼送孟浩然之广陵》
4  毕竟西湖六月中，风光不与四时同。接天莲叶无穷碧，映日荷花别样红。——宋代·杨万里《晓出净慈寺送林子方》
5  李白乘舟将欲行，忽闻岸上踏歌声。桃花潭水深千尺，不及汪伦送我情。——唐代·李白《赠汪伦》
6  青山横北郭，白水绕东城。此地一为别，孤蓬万里征。浮云游子意，落日故人情。挥手自兹去，萧萧班马鸣。——唐代·李白《送友人》
7  城阙辅三秦，风烟望五津。与君离别意，同是宦游人。海内存知己，天涯若比邻。无为在歧路，儿女共沾巾。——唐代·王勃《送杜少府之任蜀州》
8  离离原上草，一岁一枯荣。野火烧不尽，春风吹又生。远芳侵古道，晴翠接荒城。又送王孙去，萋萋满别情。——唐代·白居易《草》
9  渭城朝雨浥轻尘，客舍青青柳色新。劝君更尽一杯酒，西出阳关无故人。——唐代·王维《渭城曲》
10  渡远荆门外，来从楚国游。山随平野尽，江入大荒流。月下飞天镜，云生结海楼。仍怜故乡水，万里送行舟。——唐代·李白《渡荆门送别》
11  南浦凄凄别，西风袅袅秋。一看肠一断，好去莫回头。——唐代·白居易《南浦别》
12  嗟君此别意何如，驻马衔杯问谪居。巫峡啼猿数行泪，衡阳归雁几封书。青枫江上秋帆远，白帝城边古木疏。圣代即今多雨露，暂时分手莫踌躇。——唐代·高适《送李少府贬峡中王少府贬长沙》
13  山中相送罢，日暮掩柴扉。春草明年绿，王孙归不归？——唐代·王维《送别》
14  苍苍竹林寺，杳杳钟声晚。荷笠带斜阳，青山独归远。——唐代·刘长卿《送灵澈上人》
15  君不见走马川行雪海边，平沙莽莽黄入天。 轮台九月风夜吼，一川碎石大如斗，随风满地石乱走。 匈奴草黄马正肥，金山西见烟尘飞，汉家大将西出师。 将军金甲夜不脱，半夜军行戈相拨，风头如刀面如割。 马毛带雪汗气蒸，五花连钱旋作冰，幕中草檄砚水凝。 虏骑闻之应胆慑，料知短兵不敢接，车师西门伫献捷。——唐代·岑参《走马川行奉送出师西征》
16  杨柳东风树，青青夹御河。近来攀折苦，应为别离多。——唐代·王之涣《送别》
17  寒雨连江夜入吴，平明送客楚山孤。洛阳亲友如相问，一片冰心在玉壶。丹阳城南秋海阴，丹阳城北楚云深。高楼送客不能醉，寂寂寒江明月心。——唐代·王昌龄《芙蓉楼送辛渐二首》
18  下马饮君酒，问君何所之？君言不得意，归卧南山陲。但去莫复问，白云无尽时。——唐代·王维《送别》
19  杨柳青青著地垂，杨花漫漫搅天飞。柳条折尽花飞尽，借问行人归不归？——隋代·佚名《送别诗》
20  粗缯大布裹生涯，腹有诗书气自华。厌伴老儒烹瓠叶，强随举子踏槐花。囊空不办寻春马，眼乱行看择婿车。得意犹堪夸世俗，诏黄新湿字如鸦。——宋代·苏轼《和董传留别》
21  此地别燕丹，壮士发冲冠。昔时人已没，今日水犹寒。——唐代·骆宾王《于易水送人》
22  万壑树参天，千山响杜鹃。山中一夜雨，树杪百重泉。汉女输橦布，巴人讼芋田。文翁翻教授，不敢倚先贤。——唐代·王维《送梓州李使君》
23  燕燕于飞，差池其羽。之子于归，远送于野。瞻望弗及，泣涕如雨。燕燕于飞，颉之颃之。之子于归，远于将之。瞻望弗及，伫立以泣。燕燕于飞，下上其音。之子于归，远送于南。瞻望弗及，实劳我心。仲氏任只，其心塞渊。终温且惠，淑慎其身。先君之思，以勖寡人。——先秦·佚名《燕燕》
24  劳歌一曲解行舟，红叶青山水急流。 日暮酒醒人已远，满天风雨下西楼。——唐代·许浑《谢亭送别》
25  亭亭画舸系春潭，直到行人酒半酣。不管烟波与风雨，载将离恨过江南。——宋代·郑文宝《柳枝词》
26  孤云将野鹤，岂向人间住。莫买沃洲山，时人已知处。——唐代·刘长卿《送方外上人》
27  游人五陵去，宝剑值千金。分手脱相赠，平生一片心。——唐代·孟浩然《送朱大入秦》
28  天下伤心处，劳劳送客亭。春风知别苦，不遣柳条青。——唐代·李白《劳劳亭》
29  二龙争战决雌雄，赤壁楼船扫地空。烈火张天照云海，周瑜于此破曹公。君去沧江望澄碧，鲸鲵唐突留馀迹。一一书来报故人，我欲因之壮心魄。——唐代·李白《赤壁歌送别》
30  望君烟水阔，挥手泪沾巾。飞鸟没何处，青山空向人。长江一帆远，落日五湖春。谁见汀洲上，相思愁白蘋。——唐代·刘长卿《饯别王十一南游》
31  溪水将桥不复回，小舟犹倚短篙开。交情得似山溪渡，不管风波去又来。——宋代·杨万里《三江小渡》
32  沅水通波接武冈，送君不觉有离伤。青山一道同云雨，明月何曾是两乡。——唐代·王昌龄《送柴侍御》
33  杨柳渡头行客稀，罟师荡桨向临圻。 唯有相思似春色，江南江北送君归。——唐代·王维《送沈子归江东》
34  醉别江楼橘柚香，江风引雨入舟凉。 忆君遥在潇湘月，愁听清猿梦里长。——唐代·王昌龄《送魏二》
35  号令风霆迅，天声动北陬。长驱渡河洛，直捣向燕幽。马蹀阏氏血，旗袅可汗头。归来报明主，恢复旧神州。——宋代·岳飞《送紫岩张先生北伐》
36  见说蚕丛路，崎岖不易行。山从人面起，云傍马头生。芳树笼秦栈，春流绕蜀城。升沉应已定，不必问君平。——唐代·李白《送友人入蜀》
37  阳关万里道，不见一人归。惟有河边雁，秋来南向飞。——南北朝·庾信《重别周尚书》
38  荒戍落黄叶，浩然离故关。高风汉阳渡，初日郢门山。江上几人在，天涯孤棹还。何当重相见，樽酒慰离颜。——唐代·温庭筠《送人东游》
39  满衣血泪与尘埃，乱后还乡亦可哀。风雨梨花寒食过，几家坟上子孙来？——明代·高启《送陈秀才还沙上省墓》
40  红叶晚萧萧，长亭酒一瓢。残云归太华，疏雨过中条。树色随山迥，河声入海遥。帝乡明日到，犹自梦渔樵。——唐代·许浑《秋日赴阙题潼关驿楼》
41  万里辞家事鼓鼙，金陵驿路楚云西。江春不肯留行客，草色青青送马蹄。——唐代·刘长卿《送李判官之润州行营》
42  朝闻游子唱离歌，昨夜微霜初渡河。鸿雁不堪愁里听，云山况是客中过。关城树色催寒近，御苑砧声向晚多。莫见长安行乐处，空令岁月易蹉跎。——唐代·李颀《送魏万之京》
43  火山五月行人少，看君马去疾如鸟。 都护行营太白西，角声一动胡天晓。——唐代·岑参《武威送刘判官赴碛西行军》
44  十五彩衣年，承欢慈母前。孝廉因岁贡，怀橘向秦川。四座推文举，中郎许仲宣。泛舟江上别，谁不仰神仙。——唐代·孟浩然《送张参明经举兼向泾州觐省》
45  丹阳郭里送行舟，一别心知两地秋。 日晚江南望江北，寒鸦飞尽水悠悠。——唐代·严维《丹阳送韦参军》
46  楚江微雨里，建业暮钟时。漠漠帆来重，冥冥鸟去迟。 海门深不见，浦树远含滋。相送情无限，沾襟比散丝。——唐代·韦应物《赋得暮雨送李胄》
47  江送巴南水，山横塞北云。津亭秋月夜，谁见泣离群？乱烟笼碧砌，飞月向南端。寂寞离亭掩，江山此夜寒。——唐代·王勃《江亭夜月送别二首》
48  猿啼客散暮江头，人自伤心水自流。 同作逐臣君更远，青山万里一孤舟。——唐代·刘长卿《重送裴郎中贬吉州》
49  故关衰草遍，离别自堪悲。路出寒云外，人归暮雪时。少孤为客早，多难识君迟。掩泪空相向，风尘何处期。——唐代·卢纶《李端公》
50  客心已百念，孤游重千里。江暗雨欲来，浪白风初起。——南北朝·何逊《相送》
51  南浦春来绿一川，石桥朱塔两依然。年年送客横塘路，细雨垂杨系画船。——宋代·范成大《横塘》
52  火山六月应更热，赤亭道口行人绝。知君惯度祁连城，岂能愁见轮台月。脱鞍暂入酒家垆，送君万里西击胡。功名祗向马上取，真是英雄一丈夫。——唐代·岑参《送李副使赴碛西官军》
53  扶桑已在渺茫中，家在扶桑东更东。 此去与师谁共到，一船明月一帆风。——唐代·韦庄《送日本国僧敬龙归》
54  欲别牵郎衣，郞今到何处？不恨归来迟，莫向临邛去。——唐代·孟郊《古别离》
55  春风倚棹阖闾城，水国春寒阴复晴。细雨湿衣看不见，闲花落地听无声。日斜江上孤帆影，草绿湖南万里情。东道若逢相识问，青袍今已误儒生。——唐代·刘长卿《别严士元》
56  兵戈不见老莱衣，叹息人间万事非。我已无家寻弟妹，君今何处访庭闱？黄牛峡静滩声转，白马江寒树影稀。此别应须各努力，故乡犹恐未同归。——唐代·杜甫《送韩十四江东觐省》
57  荒烟凉雨助人悲，泪染衣襟不自知。除却春风沙际绿，一如看汝过江时。——宋代·王安石《送和甫至龙安微雨》
58  耆老遮归路，壶浆满别筵。甘棠无一树，那得泪潸然。税重多贫户，农饥足旱田。唯留一湖水，与汝救凶年。——唐代·白居易《别州民》
59  白羽如霜出塞寒，胡烽不断接长安。城头一片西山月，多少征人马上看。——明代·李攀龙《塞上曲送元美》
60  鸳鸯帐里暖芙蓉，低泣关山几万重。明镜半边钗一股，此生何处不相逢。——唐代·杜牧《送人》
61  君到姑苏见，人家尽枕河。古宫闲地少，水港小桥多。夜市卖菱藕，春船载绮罗。遥知未眠月，乡思在渔歌。——唐代·杜荀鹤《送人游吴》
62  送送多穷路，遑遑独问津。悲凉千里道，凄断百年身。心事同漂泊，生涯共苦辛。无论去与住，俱是梦中人。——唐代·王勃《别薛华》
63  远送从此别，青山空复情。几时杯重把，昨夜月同行。 列郡讴歌惜，三朝出入荣。江村独归处，寂寞养残生。——唐代·杜甫《奉济驿重送严公四韵》
64  醉别复几日，登临遍池台。何时石门路，重有金樽开。秋波落泗水，海色明徂徕。飞蓬各自远，且尽手中杯。——唐代·李白《鲁郡东石门送杜二甫》
65  拔剑绕残樽，歌终便出门。西风满天雪，何处报人恩。勇死寻常事，轻雠不足论。翻嫌易水上，细碎动离魂。——唐代·齐己《剑客》
66  闽国扬帆去，蟾蜍亏复圆。秋风生渭水，落叶满长安。此地聚会夕，当时雷雨寒。兰桡殊未返，消息海云端。——唐代·贾岛《忆江上吴处士》
67  别路云初起，离亭叶正稀。所嗟人异雁，不作一行归。——唐代·佚名《送兄》
68  晴川落日初低，惆怅孤舟解携。鸟向平芜远近，人随流水东西。白云千里万里，明月前溪后溪。独恨长沙谪去，江潭春草萋萋。——唐代·刘长卿《谪仙怨·晴川落日初低》
69  匈奴犹未灭，魏绛复从戎。怅别三河道，言追六郡雄。雁山横代北，狐塞接云中。勿使燕然上，惟留汉将功。——唐代·陈子昂《送魏大从军》
70  四月南风大麦黄，枣花未落桐叶长。青山朝别暮还见，嘶马出门思旧乡。陈侯立身何坦荡，虬须虎眉仍大颡。腹中贮书一万卷，不肯低头在草莽。东门酤酒饮我曹，心轻万事如鸿毛。醉卧不知白日暮，有时空望孤云高。长河浪头连天黑，津口停舟渡不得。郑国游人未及家，洛阳行子空叹息。闻道故林相识多，罢官昨日今如何。——唐代·李颀《送陈章甫》
71  圣代无隐者，英灵尽来归。遂令东山客，不得顾采薇。既至金门远，孰云吾道非。江淮度寒食，京洛缝春衣。置酒长安道，同心与我违。行当浮桂棹，未几拂荆扉。远树带行客，孤城当落晖。吾谋适不用，勿谓知音稀。——唐代·王维《送綦毋潜落第还乡》
72  我送舅氏，曰至渭阳。何以赠之？路车乘黄。我送舅氏，悠悠我思。何以赠之？琼瑰玉佩。——先秦·佚名《渭阳》
73  上国随缘住，来途若梦行。浮天沧海远，去世法舟轻。水月通禅寂，鱼龙听梵声。惟怜一灯影，万里眼中明。——唐代·钱起《送僧归日本》
74  零落残魂倍黯然，双垂别泪越江边。一身去国六千里，万死投荒十二年。桂岭瘴来云似墨，洞庭春尽水如天。欲知此后相思梦，长在荆门郢树烟。——唐代·柳宗元《别舍弟宗一》
75  更沽淇上酒，还泛驿前舟。为惜故人去，复怜嘶马愁。 云山行处合，风雨兴中秋。此路无知己，明珠莫暗投。——唐代·高适《送魏八》
76  苍苍森八桂，兹地在湘南。江作青罗带，山如碧玉篸。户多输翠羽，家自种黄甘。远胜登仙去，飞鸾不假骖。——唐代·韩愈《送桂州严大夫同用南字》
77  闻道稽山去，偏宜谢客才。千岩泉洒落，万壑树萦回。东海横秦望，西陵绕越台。湖清霜镜晓，涛白雪山来。八月枚乘笔，三吴张翰杯。此中多逸兴，早晚向天台。——唐代·李白《送友人寻越中山水》
78  关山客子路，花柳帝王城。此中一分手，相顾怜无声。——唐代·卢照邻《送二兄入蜀》
79  京洛风尘远，褒斜烟露深。北游君似智，南飞我异禽。 别路琴声断，秋山猿鸟吟。一乖青岩酌，空伫白云心。——唐代·卢照邻《送梓州高参军还京》
80  铙吹喧京口，风波下洞庭。赭圻将赤岸，击汰复扬舲。日落江湖白，潮来天地青。明珠归合浦，应逐使臣星。——唐代·王维《送邢桂州》
81  其一步登北邙阪，遥望洛阳山。洛阳何寂寞，宫室尽烧焚。垣墙皆顿擗，荆棘上参天。不见旧耆老，但睹新少年。侧足无行径，荒畴不复田。游子久不归，不识陌与阡。中野何萧条，千里无人烟。念我平常居，气结不能言。其二清时难屡得，嘉会不可常。天地无终极，人命若朝霜。愿得展嬿婉，我友之朔方。亲昵并集送，置酒此河阳。中馈岂独薄？宾饮不尽觞。爱至望苦深，岂不愧中肠？山川阻且远，别促会日长。愿为比翼鸟，施翮起高翔。——魏晋·曹植《送应氏二首》
82  去越从吴过，吴疆与越连。有园多种橘，无水不生莲。夜市桥边火，春风寺外船。此中偏重客，君去必经年。——唐代·杜荀鹤《送友游吴越》
83  西岳峥嵘何壮哉！黄河如丝天际来。黄河万里触山动，盘涡毂转秦地雷。荣光休气纷五彩，千年一清圣人在。巨灵咆哮擘两山，洪波喷箭射东海。三峰却立如欲摧，翠崖丹谷高掌开。白帝金精运元气，石作莲花云作台。云台阁道连窈冥，中有不死丹丘生。明星玉女备洒扫，麻姑搔背指爪轻。我皇手把天地户，丹丘谈天与天语。九重出入生光辉，东来蓬莱复西归。玉浆倘惠故人饮，骑二茅龙上天飞。——唐代·李白《西岳云台歌送丹丘子》
84  送君灞陵亭，灞水流浩浩。上有无花之古树，下有伤心之春草。我向秦人问路歧，云是王粲南登之古道。古道连绵走西京，紫阙落日浮云生。正当今夕断肠处，骊歌愁绝不忍听。——唐代·李白《灞陵行送别》
85  永日方戚戚，出行复悠悠。女子今有行，大江溯轻舟。尔辈苦无恃，抚念益慈柔。幼为长所育，两别泣不休。对此结中肠，义往难复留。自小阙内训，事姑贻我忧。赖兹托令门，任恤庶无尤。贫俭诚所尚，资从岂待周。孝恭遵妇道，容止顺其猷。别离在今晨，见尔当何秋。居闲始自遣，临感忽难收。归来视幼女，零泪缘缨流。——唐代·韦应物《送杨氏女》
86  何处可为别，长安青绮门。胡姬招素手，延客醉金樽。临当上马时，我独与君言。风吹芳兰折，日没鸟雀喧。举手指飞鸿，此情难具论。同归无早晚，颍水有清源。君思颍水绿，忽复归嵩岑。归时莫洗耳，为我洗其心。洗心得真情，洗耳徒买名。谢公终一起，相与济苍生。——唐代·李白《送裴十八图南归嵩山二首》
87  客自长安来，还归长安去。狂风吹我心，西挂咸阳树。此情不可道，此别何时遇。望望不见君，连山起烟雾。——唐代·李白《金乡送韦八之西京》
88  楚山秦山皆白云，白云处处长随君。长随君，君入楚山里，云亦随君渡湘水。湘水上，女萝衣，白云堪卧君早归。——唐代·李白《白云歌送刘十六归山》
89  映门淮水绿，留骑主人心。明月随良掾，春潮夜夜深。——唐代·王昌龄《送郭司仓》
90  与君伯氏别，又欲与君离。君行无几日，当复隔山陂。 苍茫秦川尽，日落桃林塞。独树临关门，黄河向天外。 前经洛阳陌，宛洛故人稀。故人离别尽，淇上转骖騑。企予悲送远，惆怅睢阳路。古木官渡平，秋城邺宫故。 想君行县日，其出从如云。遥思魏公子，复忆李将军。——唐代·王维《送魏郡李太守赴任》
91  边烽警榆塞，侠客度桑干。柳叶开银镝，桃花照玉鞍。 满月临弓影，连星入剑端。不学燕丹客，空歌易水寒。——唐代·骆宾王《送郑少府入辽共赋侠客远从戎》
92  曾宰西畿县，三年马不肥。债多平剑与，官满载书归。边雪藏行径，林风透卧衣。灵州听晓角，客馆未开扉。——唐代·贾岛《送邹明府游灵武》
93  绿暗红稀出凤城，暮云楼阁古今情。行人莫听宫前水，流尽年光是此声。——唐代·韩琮《暮春浐水送别》
94  怜君不得意，况复柳条春。为客黄金尽，还家白发新。五湖三亩宅，万里一归人。知祢不能荐，羞为献纳臣。——唐代·王维《送丘为落第归江东》
95  早是他乡值早秋，江亭明月带江流。已觉逝川伤别念，复看津树隐离舟。归舟归骑俨成行，江南江北互相望。谁谓波澜才一水，已觉山川是两乡。——唐代·王勃《秋江送别二首》
96  黄山四千仞，三十二莲峰。丹崖夹石柱，菡萏金芙蓉。伊昔升绝顶，下窥天目松。仙人炼玉处，羽化留馀踪。亦闻温伯雪，独往今相逢。采秀辞五岳，攀岩历万重。归休白鹅岭，渴饮丹砂井。凤吹我时来，云车尔当整。去去陵阳东，行行芳桂丛。回溪十六度，碧嶂尽晴空。他日还相访，乘桥蹑彩虹。——唐代·李白《送温处士归黄山白鹅峰旧居》
97  东林送客处，月出白猿啼。笑别庐山远，何烦过虎溪。——唐代·李白《别东林寺僧》
98  行子对飞蓬，金鞭指铁骢。功名万里外，心事一杯中。 虏障燕支北，秦城太白东。离魂莫惆怅，看取宝刀雄。——唐代·高适《送李侍御赴安西》
99  初晴天堕丝，晚色上春枝。城下路分处，边头人去时。 停车数行日，劝酒问回期。亦是茫茫客，还从此别离。——唐代·王建《送人游塞》
100  生涯岂料承优诏，世事空知学醉歌。江上月明胡雁过，淮南木落楚山多。寄身且喜沧洲近，顾影无如白发何。今日龙钟人共弃，愧君犹遣慎风波。——唐代·刘长卿《江州重别薛六柳八二员外》
101  故交吾未测，薄宦空年岁。晚节踪曩贤，雄词冠当世。 堂中皆食客，门外多酒债。产业曾未言，衣裘与人敝。 飘飖戎幕下，出入关山际。转战轻壮心，立谈有边计。 云沙自回合，天海空迢递。星高汉将骄，月盛胡兵锐。 沙深冷陉断，雪暗辽阳闭。亦谓扫欃枪，旋惊陷蜂虿。 归旌告东捷，斗骑传西败。遥飞绝汉书，已筑长安第。画龙俱在叶，宠鹤先居卫。勿辞部曲勋，不藉将军势。 相逢季冬月，怅望穷海裔。折剑留赠人，严装遂云迈。 我行将悠缅，及此还羁滞。曾非济代谋，且有临深诫。 随波混清浊，与物同丑丽。眇忆青岩栖，宁忘褐衣拜。 自言爱水石，本欲亲兰蕙。何意薄松筠，翻然重菅蒯。 恒深取与分，孰慢平生契。款曲鸡黍期，酸辛别离袂。 逢时愧名节，遇坎悲沦替。适赵非解纷，游燕往无说。 浩歌方振荡，逸翮思凌励。倏若异鹏抟，吾当学蝉蜕。——唐代·高适《赠别王十七管记》
102  酌君以蒲城桑落之酒，泛君以湘累秋菊之英。赠君以黟川点漆之墨，送君以阳关堕泪之声。酒浇胸次之磊块，菊制短世之颓龄。墨以传万古文章之印，歌以写一家兄弟之情。江山千里俱头白，骨肉十年终眼青。连床夜语鸡戒晓，书囊无底谈未了。有功翰墨乃如此，何恨远别音书少。炒沙作縻终不饱，缕冰文章费工巧。要须心地收汗马，孔孟行世目杲杲。有弟有弟力持家，妇能养姑供珍鲑。儿大诗书女丝麻，公但读书煮春茶。——宋代·黄庭坚《送王郎》
103  日暖泥融雪半消，行人芳草马声骄。九华山路云遮寺，清弋江村柳拂桥。君意如鸿高的的，我心悬旆正摇摇。同来不得同归去，故国逢春一寂寥！——唐代·杜牧《宣州送裴坦判官往舒州时牧欲赴官归京》
104  君家玉女从小见，闻道如今画不成。翦裁似借天女手，萱草石榴偏眼明。——宋代·黄庭坚《谢张仲谋端午送巧作》
105  细草绿汀洲，王孙耐薄游。年华初冠带，文体旧弓裘。 野渡花争发，春塘水乱流。使君怜小阮，应念倚门愁。——唐代·李嘉祐《送王牧往吉州谒王使君叔》
106  秋在水清山暮蝉，洛阳树色鸣皋烟。 送君归去愁不尽，又惜空度凉风天。——唐代·王昌龄《送狄宗亨》
107  巴陵一望洞庭秋，日见孤峰水上浮。闻道神仙不可接，心随湖水共悠悠。——唐代·张说《送梁六自洞庭山作》
108  青衫匹马万人呼，幕府当年急急符。愧我明珠成薏苡，负君赤手缚於菟。观书老眼明如镜，论事惊人胆满躯。万里云霄送君去，不妨风雨破吾庐。——宋代·辛弃疾《送湖南部曲》
109  蜀魄关关花雨深，送师冲雨到江浔。 不能更折江头柳，自有青青松柏心。——唐代·贯休《春送僧》
110  桂水澄夜氛，楚山清晓云。秋风两乡怨，秋月千里分。寒枝宁共采，霜猿行独闻。扪萝正意我，折桂方思君。——南北朝·范云《送沈记室夜别》
111  十日春寒不出门，不知江柳已摇村。稍闻决决流冰谷，尽放青青没烧痕。数亩荒园留我住，半瓶浊酒待君温。去年今日关山路，细雨梅花正断魂。——宋代·苏轼《正月二十日往岐亭郡人潘古郭三人送余于女王城东禅庄院》
112  赵氏连城璧，由来天下传。送君还旧府，明月满前川。——唐代·杨炯《夜送赵纵》
113  万里春应尽，三江雁亦稀。连天汉水广，孤客郢城归。郧国稻苗秀，楚人菰米肥。悬知倚门望，遥识老莱衣。——唐代·王维《送友人南归》
114  锦里先生乌角巾，园收芋栗未全贫。惯看宾客儿童喜，得食阶除鸟雀驯。秋水才深四五尺，野航恰受两三人。白沙翠竹江村暮，相对柴门月色新。——唐代·杜甫《南邻》
115  流落征南将，曾驱十万师。罢归无旧业，老去恋明时。独立三边静，轻生一剑知。茫茫江汉上，日暮欲何之。——唐代·刘长卿《送李中丞之襄州》
116  从来只有情难尽，何事名为情尽桥。自此改名为折柳，任他离恨一条条。——唐代·雍陶《题情尽桥》
117  征马去翩翩，城秋月正圆。单于莫近塞，都护欲临边。汉驿通烟火，胡沙乏井泉。功成须献捷，未必去经年。——唐代·崔颢《送单于裴都护赴西河》
118  水边杨柳曲尘丝，立马烦君折一枝。惟有春风最相惜，殷勤更向手中吹。——唐代·杨巨源《折杨柳》
119  西原驿路挂城头，客散红亭雨未收。君去试看汾水上，白云犹似汉时秋。——唐代·岑参《虢州后亭送李判官使赴晋绛》
120  侧闻阴山胡儿语，西头热海水如煮。海上众鸟不敢飞，中有鲤鱼长且肥。岸旁青草长不歇，空中白雪遥旋灭。蒸沙烁石燃虏云，沸浪炎波煎汉月。阴火潜烧天地炉，何事偏烘西一隅？势吞月窟侵太白，气连赤坂通单于。送君一醉天山郭，正见夕阳海边落。柏台霜威寒逼人，热海炎气为之薄。——唐代·岑参《热海行送崔侍御还京》
121  谪去君无恨，闽中我旧过。大都秋雁少，只是夜猿多。东路云山合，南天瘴疠和。自当逢雨露，行矣慎风波。——唐代·高适《送郑侍御谪闽中》
122  巢父掉头不肯住，东将入海随烟雾。诗卷长留天地间，钓竿欲拂珊瑚树。深山大泽龙蛇远，春寒野阴风景暮。蓬莱织女回云车，指点虚无是归路。自是君身有仙骨，世人那得知其故。惜君只欲苦死留，富贵何如草头露？蔡侯静者意有余，清夜置酒临前除。罢琴惆怅月照席：“几岁寄我空中书？南寻禹穴见李白，道甫问讯今何如！”——唐代·杜甫《送孔巢父谢病归游江东兼呈李白》
123  积水不可极，安知沧海东。九州何处远，万里若乘空。向国唯看日，归帆但信风。鳌身映天黑，鱼眼射波红。乡树扶桑外，主人孤岛中。别离方异域，音信若为通。——唐代·王维《送秘书晁监还日本国》
124  送君不相见，日暮独愁绪。江上空裴回，天边迷处所。 郡邑经樊邓，山河入嵩汝。蒲轮去渐遥，石径徒延伫。——唐代·孟浩然《送辛大之鄂渚不及》
125  暂凭尊酒送无憀，莫损愁眉与细腰。人世死前唯有别，春风争拟惜长条。含烟惹雾每依依，万绪千条拂落晖。为报行人休折尽，半留相送半迎归。——唐代·李商隐《离亭赋得折杨柳二首》
126  汉江明月照归人，万里秋风一叶身。休把客衣轻浣濯，此中犹有帝京尘。——明代·边贡《重赠吴国宾》
127  初报边烽照石头，旋闻胡马集瓜州。诸公谁听刍荛策，吾辈空怀畎亩忧。急雪打窗心共碎，危楼望远涕俱流。岂知今日淮南路，乱絮飞花送客舟。——宋代·陆游《送七兄赴扬州帅幕》
128  送行无酒亦无钱，劝尔一杯菩萨泉。何处低头不见我？四方同此水中天。——宋代·苏轼《武昌酌菩萨泉送王子立》
129  王屋山人魏万，云自嵩宋沿吴相访，数千里不遇。乘兴游台越，经永嘉，观谢公石门。后于广陵相见，美其爱文好古，浪迹方外，因述其行而赠是诗。 仙人东方生，浩荡弄云海。仙人东方生，浩荡弄云海。沛然乘天游，独往失所在。 魏侯继大名，本家聊摄城。卷舒入元化，迹与古贤并。 十三弄文史，挥笔如振绮。辩折田巴生，心齐鲁连子。 西涉清洛源，颇惊人世喧。采秀卧王屋，因窥洞天门。 朅来游嵩峰，羽客何双双。朝携月光子，暮宿玉女窗。 鬼谷上窈窕，龙潭下奔潈。东浮汴河水，访我三千里。 逸兴满吴云，飘飖浙江汜。挥手杭越间，樟亭望潮还。 涛卷海门石，云横天际山。白马走素车，雷奔骇心颜。 遥闻会稽美，且度耶溪水。万壑与千岩，峥嵘镜湖里。 秀色不可名，清辉满江城。人游月边去，舟在空中行。 此中久延伫，入剡寻王许。笑读曹娥碑，沉吟黄绢语。 天台连四明，日入向国清。五峰转月色，百里行松声。 灵溪咨沿越，华顶殊超忽。石梁横青天，侧足履半月。 忽然思永嘉，不惮海路赊。挂席历海峤，回瞻赤城霞。 赤城渐微没，孤屿前峣兀。水续万古流，亭空千霜月。 缙云川谷难，石门最可观。瀑布挂北斗，莫穷此水端。 喷壁洒素雪，空濛生昼寒。却思恶溪去，宁惧恶溪恶。 咆哮七十滩，水石相喷薄。路创李北海，岩开谢康乐。 松风和猿声，搜索连洞壑。径出梅花桥，双溪纳归潮。 落帆金华岸，赤松若可招。沈约八咏楼，城西孤岧峣. 岧峣四荒外，旷望群川会。云卷天地开，波连浙西大。 乱流新安口，北指严光濑。钓台碧云中，邈与苍岭对。 稍稍来吴都，裴回上姑苏。烟绵横九疑，漭荡见五湖。 目极心更远，悲歌但长吁。回桡楚江滨，挥策扬子津。 身著日本裘，昂藏出风尘。五月造我语，知非儓儗人。 相逢乐无限，水石日在眼。徒干五诸侯，不致百金产。 吾友扬子云，弦歌播清芬。虽为江宁宰，好与山公群。 乘兴但一行，且知我爱君。君来几何时，仙台应有期。 东窗绿玉树，定长三五枝。至今天坛人，当笑尔归迟。 我苦惜远别，茫然使心悲。黄河若不断，白首长相思。——唐代·李白《送王屋山人魏万还王屋·并序》
130  知有前期在，难分此夜中。无将故人酒，不及石尤风。——唐代·司空曙《留卢秦卿》
131  西塞云山远，东风道路长。人心胜潮水，相送过浔阳。——唐代·皇甫冉《送王司直》
132  花映垂杨汉水清，微风林里一枝轻。即今江北还如此，愁杀江南离别情。——唐代·常建《送宇文六》
133  槐柳野桥边，行尘暗马前。秋风来汉地，客路入胡天。 雁聚河流浊，羊群碛草膻。那堪陇头宿，乡梦逐潺湲。——唐代·齐己《送人游塞》
134  九重寤寐忆忠诚，故向长沙起贾生。魏阙丝纶新借宠，秦淮草木旧知名。已闻塞下销锋镝，正自胸中有甲兵。万幕从兹无减灶，笑看卧鼓旧边城。诏颁英簜促锋车，暂借长才按转输。昔叹当年无李牧，今知江左有夷吾。休论足食为先策，自是平戎在用儒。来岁春风三月暮，沙堤隠隠接云衢。——宋代·陈亮《送文子转漕江东二首》
135  水国无边际，舟行共使风。羡君从此去，朝夕见乡中。予亦离家久，南归恨不同。音书若有问，江上会相逢。——唐代·孟浩然《洛下送奚三还扬州》
136  吾将元夫子，异姓为天伦。本无轩裳契，素以烟霞亲。尝恨迫世网，铭意俱未伸。松柏虽寒苦，羞逐桃李春。悠悠市朝间，玉颜日缁磷。所失重山岳，所得轻埃尘。精魄渐芜秽，衰老相凭因。我有锦囊诀，可以持君身。当餐黄金药，去为紫阳宾。万事难并立，百年犹崇晨。别尔东南去，悠悠多悲辛。前志庶不易，远途期所遵。已矣归去来，白云飞天津。——唐代·李白《颍阳别元丹丘之淮阳》
137  闻道皇华使，方随皂盖臣。封章通左语，冠冕化文身。 树色分扬子，潮声满富春。遥知辨璧吏，恩到泣珠人。——唐代·王维《送李判官赴东江》
138  城下沧江水，江边黄鹤楼。朱阑将粉堞，江水映悠悠。铙吹发夏口，使君居上头。郭门隐枫岸，侯吏趋芦洲。何异临川郡，还劳康乐侯。——唐代·王维《送康太守》
139  双旌汉飞将，万里授横戈。春色临边尽，黄云出塞多。 鼓鼙悲绝漠，烽戍隔长河。莫断阴山路，天骄已请和。——唐代·郎士元《送李将军赴定州》
140  童稚情亲四十年，中间消息两茫然。更为后会知何地？忽漫相逢是别筵！不分桃花红似锦，生憎柳絮白于棉。剑南春色还无赖，触忤愁人到酒边。——唐代·杜甫《送路六侍御入朝》
141  将军族贵兵且强，汉家已是浑邪王。子孙相承在朝野，至今部曲燕支下。控弦尽用阴山儿，登阵常骑大宛马。银鞍玉勒绣蝥弧，每逐嫖姚破骨都。李广从来先将士，卫青未肯学孙吴。传有沙场千万骑，昨日边庭羽书至。城头画角三四声，匣里宝刀昼夜鸣。意气能甘万里去，辛勤判作一年行。黄云白草无前后，朝建旌旄夕刁斗。塞下应多侠少年，关西不见春杨柳。从军借问所从谁，击剑酣歌当此时。远别无轻绕朝策，平戎早寄仲宣诗。——唐代·高适《送浑将军出塞》
142  草色随骢马，悠悠同出秦。水传云梦晓，山接洞庭春。帆影连三峡，猿声近四邻。青门一分手，难见杜陵人。——唐代·皇甫曾《送人还荆州》
143  柳絮飞时别洛阳，梅花发后到三湘。 世情已逐浮云散，离恨空随江水长。——唐代·贾至《巴陵夜别王八员外》
144  秋夜深深北送君，阴虫切切不堪闻。归舟明日毗陵道，回首姑苏是白云。——唐代·皇甫冉《送魏十六还苏州》
145  大国置衡镜，准平天地心。群贤无邪人，朗鉴穷情深。吾君咏南风，衮冕弹鸣琴。时泰多美士，京国会缨簪。山苗落涧底，幽松出高岑。夫子有盛才，主司得球琳。流水非郑曲，前行遇知音。衣工剪绮绣，一误伤千金。何惜刀尺馀，不裁寒女衾。我非弹冠者，感别但开襟。空谷无白驹，贤人岂悲吟。大道安弃物，时来或招寻。尔见山吏部，当应无陆沉。——唐代·李白《送杨少府赴选》
146  咸阳之南，直望五千里，见云峰之崔嵬。前有剑阁横断，倚青天而中开。上则松风萧飒瑟飓，有巴猿兮相哀。旁则飞湍走壑，洒石喷阁，汹涌而惊雷。送佳人兮此去，复何时兮归来？望夫君兮安极，我沉吟兮叹息。视沧波之东注，悲白日之西匿。鸿别燕兮秋声，云愁秦而暝色。若明月出于剑阁兮，与君两乡对酒而相忆！——唐代·李白《剑阁赋》
147  乃翁知国如知兵，塞垣草木识威名。敌人开户玩处女，掩耳不及惊雷霆。平生端有活国计，百不一试薶九京。阿兄两持庆州节，十年骐驎地上行。潭潭大度如卧虎，边头耕桑长儿女。折冲千里虽有余，论道经邦正要渠。妙年出补父兄处，公自才力应时须。春风旍旗拥万夫，幕下诸将思草枯。智名勇功不入眼，可用折箠笞羌胡。——宋代·黄庭坚《送范德孺知庆州》
148  居人行转轼，客子暂维舟。念此一筵笑，分为两地愁。露湿寒塘草，月映清淮流。方抱新离恨，独守故园秋。——南北朝·何逊《与胡兴安夜别》
149  东风急，惜别花时手频执，罗帏愁独入。马嘶残雨春芜湿。 倚门立，寄语薄情郎，粉香和泪泣。——唐代·牛峤《望江怨·东风急》
150  禅客归心急，山深定易安。清贫修道苦，孝友别家难。雪路侵溪转，花宫映岳看。到时瞻塔暮，松月向人寒。——唐代·清江《送赞律师归嵩山》
151  汉家五尺道，置吏抚南夷。欲使文翁教，兼令孟获知。盘馐蒟酱实，歌杂竹枝辞。取酒须勤醉，乡关不可思。——宋代·司马光《送张寺丞觐知富顺监》
152  撞钟浮玉山，迎我三千指。众中闻謦欬，未语知乡里。我非个中人，何以默识子。振衣忽归去，只影千山里。涪江与中泠，共此一味水。冰盘荐琥珀，何似糖霜美。——宋代·苏轼《送金山乡僧归蜀开堂》
153  龙虎谢鞭策，鹓鸾不司晨。君看海上鹤，何似笼中鹑。独用天地心，浮云乃吾身。虽将簪组狎，若与烟霞亲。季父有英风，白眉超常伦。一官即梦寐，脱屣归西秦。窦公敞华筵，墨客尽来臻。燕歌落胡雁，郢曲回阳春。征马百度嘶，游车动行尘。踌躇未忍去，恋此四座人。饯离驻高驾，惜别空殷勤。何时竹林下，更与步兵邻。——唐代·李白《对雪奉饯任城六父秩满归京》
154  相逢方一笑，相送还成泣。祖帐已伤离，荒城复愁入。天寒远山净，日暮长河急。解缆君已遥，望君犹伫立。——唐代·王维《齐州送祖三》
155  昔日绣衣何足荣，今宵贳酒与君倾。暂就东山赊月色，酣歌一夜送泉明。——唐代·李白《送韩侍御之广德》
156  天山雪云常不开，千峰万岭雪崔嵬。北风夜卷赤亭口，一夜天山雪更厚。能兼汉月照银山，复逐胡风过铁关。交河城边鸟飞绝，轮台路上马蹄滑。晻霭寒氛万里凝，阑干阴崖千丈冰。将军狐裘卧不暖，都护宝刀冻欲断。正是天山雪下时，送君走马归京师。雪中何以赠君别，惟有青青松树枝。——唐代·岑参《天山雪歌送萧治归京》
157  黄鸟翩翩杨柳垂，春风送客使人悲。怨别自惊千里外，论交却忆十年时。云开汶水孤帆远，路绕梁山匹马迟。此地从来可乘兴，留君不住益凄其。——唐代·高适《东平别前卫县李寀少府》
158  郑公樗散鬓成丝，酒后常称老画师。万里伤心严谴日，百年垂死中兴时。苍惶已就长途往，邂逅无端出饯迟。便与先生应永诀，九重泉路尽交期。——唐代·杜甫《送郑十八虔贬台州司户伤其临老陷贼之故阙为面别情见于诗》
159  文人沈亚之，元和七年以书不中第，返归于吴江。吾悲其行，无钱酒以劳，又感沈之勤请，乃歌一解以送之。吴兴才人怨春风，桃花满陌千里红。紫丝竹断骢马小，家住钱塘东复东。白藤交穿织书笈，短策齐裁如梵夹。雄光宝矿献春卿，烟底蓦波乘一叶。春卿拾材白日下，掷置黄金解龙马。携笈归江重入门，劳劳谁是怜君者。吾闻壮夫重心骨，古人三走无摧捽。请君待旦事长鞭，他日还辕及秋律。——唐代·李贺《送沈亚之歌·并序》
160  君王行出将，书记远从征。祖帐连河阙，军麾动洛城。旌旃朝朔气，笳吹夜边声。坐觉烟尘扫，秋风古北平。——唐代·杜审言《送崔融》
161  南国辛居士，言归旧竹林。未逢调鼎用，徒有济川心。 予亦忘机者，田园在汉阴。因君故乡去，遥寄式微吟。——唐代·孟浩然《都下送辛大之鄂》
162  接淅报官府，敢违王事程。宵征江夏县，睡起汉阳城。邻里烦追送，杯盘泻浊清。袛应瘴乡老，难答故人情。——宋代·黄庭坚《十二月十九日夜中发鄂渚晓泊汉阳亲旧携酒追送聊为短句》
163  雪岭金河独向东，吴山楚泽意无穷。如今白首乡心尽，万里归程在梦中。——唐代·清江《送婆罗门》
164  海内兵方起，离筵泪易垂。怜君负米去，惜此落花时。想忆看来信，相宽指后期。殷勤手中柳，此是向南枝。——唐代·徐铉《送王四十五归东都》
165  兄去游东阁，才堪直北扉。莫忧持橐晚，姑记乞身归。道义无今古，功名有是非。临分出苦语，不敢计从违。——宋代·陆游《送仲高兄宫学秩满赴行在》
166  几砚昔年游，于今成十秋。松坚终发石，鱼变即辞流。近郡无飞檄，清时不借筹。淇园春竹美，军宴日椎牛。——宋代·司马光《送龚章判官之卫州·新及第》
167  日南藩郡古宣城，碧落神仙拥使旌。津吏戒船东下稳，县僚负弩昼归荣。江山谢守高吟地，风月朱公故里情。曾预汉庭三独坐，府中谁敢伴飞觥。——宋代·晏殊《送凌侍郎还宣州》
168  春风骋巧如翦刀，先裁杨柳后杏桃。圆尖作瓣得疏密，颜色又染燕脂牢。黄鹂未鸣鸠欲雨，深园静墅声嗷嗷。役徒开汴前日放，亦将决水归河槽。都人倾望若焦渴，寒食已近沟已淘。何当黄流与雨至，雨深一尺水一篙。都水御史亦即喜，日夜顺疾回轻舠。频年吴楚岁苦旱，一稔未足生脂膏。吾愿取之勿求羡，穷鸟困兽易遯逃。我今出城勤送子，沽酒不惜典弊袍。数途必向睢阳去，太傅大尹皆英豪。试乞二公评我说，万分岂不益一毛。国给民苏自有暇，东园乃可资游遨。——宋代·梅尧臣《东城送运判马察院》
169  楚客醉孤舟，越水将引棹。山为两乡别，月带千里貌。羁谴同缯纶，僻幽闻虎豹。桂林寒色在，苦节知所效。——唐代·王昌龄《送任五之桂林》
170  武陵川径入幽遐，中有鸡犬秦人家。 先时见者为谁耶，源水今流桃复花。——唐代·包融《武陵桃源送人》
171  送客饮别酒，千觞无赭颜。何物最伤心？马首鸣金环。野色浩无主，秋明空旷间。坐来壮胆破，断目不能看。行槐引西道，青梢长攒攒。韦郎好兄弟，叠玉生文翰。我在山上舍，一亩蒿硗田。夜雨叫租吏，春声暗交关。谁解念劳劳？苍突唯南山。——唐代·李贺《送韦仁实兄弟入关》
172  戏马台南山簇簇，山边饮酒歌别曲。行人醉后起登车，席上回尊向僮仆。青天漫漫复长路，远游无家安得住。愿君到处自题名，他日知君从此去。——唐代·张籍《送远曲》
173  水陆四千里，何时归到秦？舟辞三峡雨，马入九衢尘。有酒留行客，无书寄贵人。唯凭远传语，好在曲江春。——唐代·白居易《送客归京》
174  宿习修来得慧根，多闻第一却忘言。自从七祖传心印，不要三乘入便门。东泛沧江寻古迹，西归紫阁出尘喧。河南白尹大檀越，好把真经相对翻。——唐代·刘禹锡《送宗密上人归南山草堂寺因谒河南尹白侍郎》
175  西塞云山远，东风道路长。人心胜潮水，相送过浔阳。——唐代·皇甫曾《送王司直》
176  对酒寂不语，怅然悲送君。明时未得用，白首徒攻文。泽国从一官，沧波几千里。群公满天阙，独去过淮水。旧家富春渚，尝忆卧江楼。自闻君欲行，频望南徐州。穷巷独闭门，寒灯静深屋。北风吹微雪，抱被肯同宿。君行到京口，正是桃花时。舟中饶孤兴，湖上多新诗。潜虬且深蟠，黄鹄举未晚。惜君青云器，努力加餐饭。——唐代·岑参《送王大昌龄赴江宁》
177  天官动将星，汉上柳条青。万里鸣刁斗，三军出井陉。忘身辞凤阙，报国取龙庭。岂学书生辈，窗间老一经。——唐代·王维《送赵都督赴代州得青字》
178  八月寒苇花，秋江浪头白。北风吹五两，谁是浔阳客。鸬鹚山头微雨晴，扬州郭里暮潮生。行人夜宿金陵渚，试听沙边有雁声。——唐代·李颀《送刘昱》
179  忽闻天上将，关塞重横行。始返楼兰国，还向朔方城。黄金装战马，白羽集神兵。星月开天阵，山川列地营。晚风吹画角，春色耀飞旌。宁知班定远，犹是一书生。——唐代·陈子昂《和陆明府赠将军重出塞》
180  穷途非所恨，虚室自相依。城阙居年满，琴尊俗事稀。 开襟方未已，分袂忽多违。东岩富松竹，岁暮幸同归。——唐代·王勃《送卢主簿》
181  平生志业在琴诗，头上如今有二丝。渔父尚知溪谷暗，山妻不信出身迟。荆钗任意撩新鬓，明镜从他别画眉。今日便同行路客，相逢即是下山时。——唐代·杨志坚《送妻》
182  老翁山下玉渊回，手植青松三万栽。父老得书知我在，小轩临水为君开。试看一一龙蛇活，更听萧萧风雨哀。便与甘棠同不剪，苍髯白甲待归来。——宋代·苏轼《送贾讷倅眉》
183  云海相望寄此身，那因远适更沾巾。不辞驿骑凌风雪，要使天骄识凤麟。沙漠回看清禁月，湖山应梦武林春。单于若问君家世，莫道中朝第一人。——宋代·苏轼《送子由使契丹》
184  倏忽堕鹓行，天南去路长。片言曾不谄，获罪亦何伤。 象恋藏牙浦，人贪卖子乡。此心终合雪，去已莫思量。——唐代·虚中《送迁客》
185  贾傅松醪酒，秋来美更香。怜君片云思，一棹去潇湘。——唐代·杜牧《送薛种游湖南》
186  去年为君来，明廷峙鸾鹄。今年为亲归，蚕市苦思蜀。扶舆出修门，万里宛在目。大江六月寒，风饱帆数幅。金山如幽人，杜蘅缭荷屋。采石如壮士，铁骑明鋈续。五老烟光开，九华云气矗。如王公大人，冠冕而佩玉。大孤狷介甚，赤壁清旷足。黄鹤侠者流，隽放不容束。英雄古荆州，霜月耿乔木。寂寞三闾亭，风露落秋菊。阳台峰十二，森拱峡江曲。高标耸赤松，绝槩凛孤竹。或如汉汲黯，抗直敢掁触。又如唐真卿，峻絜不受辱。瞿唐滟滪堆，一柱轧坤轴。溃城睢阳孤，钩党林宗独。水石明边酌，苹蓼佳处宿。宽作几月程，迎面峨眉绿。世道淡有味，人生平为福。江山无愧容，草木有余馥。试剑信雄拔，易简更清沃。虎蛇方横道，有此廉平牧。相如驷马贵，长孺一翁秃。明河隔黄姑，碧落杳飞鹜。独复即无妄，多识乃大畜。岁晏以为期，仁亦在乎熟。木末老芙蓉，阑干深苜蓿。邮签莫厌娄，瑟僴尉淇奥。——宋代·洪咨夔《送监丞家同年守简池三十韵》
187  蹊路高低入乱山，诸贤相送愧间关。溪云压帽兼愁重，风雪吹衣着鬓斑。花烛夜堂还共语，桂枝秋殿听跻攀。相思不作勤书礼，别后吾言在订顽。雪满山城入暮关，归心别意两茫然。及门真愧从陈日，微服还思过宋年。樽酒无因同岁晚，缄书有雁寄春前。莫辞秉烛通霄坐，明日相思隔陇烟。——明代·王守仁《诸门人送至龙里道中二首》
188  闻名欣识面，异好有同功。我亦惭吾子，人谁恕此公。百年双白鬓，万里一秋风。为说任安在，依然一秃翁。——宋代·陈师道《送吴先生谒惠州苏副使》
189  我观文忠公，四子皆超越。仲也珠径寸，照夜光如月。好诗真脱兔，下笔先落鹘。知音如周郎，议论亦英发。文章乃余事，学道探玄窟。死为长白主，名字书绛阙。（熙宁之末，仲纯父见仆于京城之东，曰：“吾梦道士持告身授吾曰：上帝命汝为长白山主，此何祥也？”明年，仲纯父没。）伤心清颍尾，已伴白鸥没。喜见三少年，俱有千里骨。千里不难到，莫遣历块蹶。临分出苦语，愿子书之笏。——宋代·苏轼《送欧阳推官赴华州监酒》
190  湘西一杯酒，渺渺红叶换。江东千里云，落落黄犬叹。人生七十稀，百里九十半。初期枉车马，近乃遗札翰。小迟君不肯，一出我岂惮。虽微办鸡黍，岂乏具薪炭。古风久不作，我友当力赞。旧诗况琼玖，触目屡璀璨。中馨称兰佩，外饰匪玉冠。初年已飞腾，中道翻叹惋。恐遗知己羞，遂许独力断。于兹树风声，何止评月旦。君如渥洼种，可以羁絷绊。我异淇园姿，犹睎岁时贯。君乎甚英爽，我也终浪漫。自应殊显晦，宁复待剖判。湖山冰玉明，楼阁丹青焕。叩舷或乘舟，曳杖或登岸。君行定有得，我去何可愞。与想悠然时，却忆苍然观。——宋代·赵蕃《次韵酬吴德夫去秋送行之作》
191  下嫁戎庭远，和亲汉礼优。笳声出虏塞，箫曲背秦楼。 贵主悲黄鹤，征人怨紫骝。皇情眷亿兆，割念俯怀柔。——唐代·郑愔《送金城公主适西蕃应制》
192  乘轺奉紫泥，泽国渺天涯。九派春潮满，孤帆暮雨低。草深莺断续，花落水东西。更有高堂处，知君路不迷。——唐代·郑锡《送客之江西》
193  孤屿亭何处，天涯水气中。故人官就此，绝境与谁同。隐吏逢梅福，看山忆谢公。扁舟吾已僦，把钓待秋风。——唐代·杜甫《送裴二虬作尉永嘉》
194  远远长沙去，怜君利一官。风帆彭蠡疾，云水洞庭宽。木客提蔬束，江乌接饭丸。莫言卑湿地，未必乏新欢。——唐代·张祜《送韦整尉长沙》
195  火山突兀赤亭口，火山五月火云厚。火云满山凝未开，飞鸟千里不敢来。平明乍逐胡风断，薄暮浑随塞雨回。缭绕斜吞铁关树，氛氲半掩交河戍。迢迢征路火山东，山上孤云随马去。——唐代·岑参《火山云歌送别》
196  饮酒莫辞醉，醉多适不愁。孰知非远别，终念对穷秋。 滑台门外见，淇水眼前流。君去应回首，风波满渡头。——唐代·高适《淇上送韦司仓往滑台》
197  当昔襄阳雄盛时，山公常醉习家池。池边钓女日相随，妆成照影竟来窥。澄波澹澹芙蓉发，绿岸参参杨柳垂。一朝物变人亦非，四面荒凉人住稀。意气豪华何处在，空余草露湿罗衣。此地朝来饯行者，翻向此中牧征马。征马分飞日渐斜，见此空为人所嗟。殷勤为访桃源路，予亦归来松子家。——唐代·孟浩然《高阳池送朱二》
198  云团广佑尽愁城，未必心肝铁打成。话着石公山下事，定如猿叫第三声。——宋代·释智朋《送焦山淇上人见广佑》
199  远梦归华顶，扁舟背岳阳。寒蔬修净食，夜浪动禅床。 雁过孤峰晓，猿啼一树霜。身心无别念，馀习在诗章。——唐代·贾岛《送天台僧》
200  民感桑林雨，云施李靖龙。精诚天地动，意愿鬼神从。村喜禾花实，峰看岭岫重。白旗辉烈日，遥映一杯浓。——宋代·赵汝愚《雨后送李将军还祠偕同寅饮一杯亭》
201  金天方肃杀，白露始专征。王师非乐战，之子慎佳兵。海气侵南部，边风扫北平。莫卖卢龙塞，归邀麟阁名。——唐代·陈子昂《送著作佐郎崔融等从梁王东征》
202  褒斜不容幰，之子去何之。鸟道一千里，猿声十二时。官桥祭酒客，山木女郎祠。别后同明月，君应听子规。——唐代·王维《送杨长史赴果州》
203  怅望日千里，如何今二毛。犹思阳谷去，莫厌陇山高。倚马见雄笔，随身唯宝刀。料君终自致，勋业在临洮。——唐代·高适《送蹇秀才赴临洮》
204  大夫击东胡，胡尘不敢起。胡人山下哭，胡马海边死。部曲尽公侯，舆台亦朱紫。当时有勋业，末路遭谗毁。转旆燕赵间，剖符括苍里。弟兄莫相见，亲族远枌梓。不改青云心，仍招布衣士。平生怀感激，本欲候知己。去矣难重陈，飘然自兹始。游梁且未遇，适越今何以。乡山西北愁，竹箭东南美。峥嵘缙云外，苍莽几千里。旅雁悲啾啾，朝昏孰云已。登临多瘴疠，动息在风水。虽有贤主人，终为客行子。我携一尊酒，满酌聊劝尔。劝尔惟一言，家声勿沦滓。——唐代·高适《宋中送族侄式颜》
205  关树晚苍苍，长安近夕阳。回风醒别酒，细雨湿行装。习战边尘黑，防秋塞草黄。知君市骏马，不是学燕王。——唐代·岑参《虢州送天平何丞入京市马》
206  白须宗孙侍坐时，愿持寿酒前致词。致词何所拟？愿自边城始。边城贵者李将军，战鼓遥疑天上闻。屯田布锦周千里，牧马攒花溢万群。白云本是乔松伴，来绕青营复飞散。三声画角咽不通，万里蓬根一时断。丰州闻说似凉州，沙塞清明部落稠。行客已去依独戍，主人犹自在高楼。梦视旌旆何由见，每值清风一回面。洞里先生那怪迟，人天无路自无期。砂泉丹井非同味，桂树榆林不并枝。吾翁致身殊得计，地仙亦是三千岁。莫着戎衣期上清，东方曼倩逢人轻。——唐代·卢纶《送饯从叔辞丰州幕归嵩阳旧居》
207  别愁已万绪，离曲方三奏。远宦一辞乡，南天异风候。秦城岁芳老，越国春山秀。落日望寒涛，公门闭清昼。何用慰相思，裁书寄关右。——唐代·李益《送诸暨王主簿之任》
208  相送泪沾衣，天涯独未归。将军初得罪，门客复何依？梦去湖山阔，书停陇雁稀。园林幸接近，一为到柴扉。——唐代·岑参《送四镇薛侍御东归》
209  御跸下都门，军麾出塞垣。长杨跨武骑，细柳接戎轩。 睿曲风云动，边威鼓吹喧。坐帷将阃外，俱是报明恩。——唐代·郑愔《奉和幸望春宫送朔方大总管张仁亶》
210  谏频甘得罪，一骑入南深。若顺吾皇意，即无臣子心。 织花蛮市布，捣月象州砧。蒙雪知何日，凭楼望北吟。——唐代·栖蟾《送迁客》
211  当薛侯之初令也，珰而虎者，张甚。郡邑之良，泣而就逮。侯少年甫任事，人皆为侯危。侯笑曰：“不然。此蒙庄氏所谓养虎者也。猝饥则噬人，而猝饱必且负嵎。吾饥之使不至怒；而饱之使不至骄，政在我矣。”已而果就约。至他郡邑，暴横甚，荆则招之亦不至。而是时适有播酋之变。部使者檄下如雨，计亩而诛，计丁而夫。耕者哭于田，驿者哭于邮。而荆之去川也迩。沮水之余，被江而下，惴惴若不能一日处。侯谕父老曰：“是釜中鱼，何能为？”戒一切勿嚣。且曰，“奈何以一小逆疲吾赤子！”诸征调皆缓其议，未几果平。余时方使还，闻之叹曰：“今天下为大小吏者皆若此，无忧太平矣。”小民无识，见一二官吏与珰相持而击，则群然誉。故激之名张，而调之功隐。吾务其张而不顾其害，此犹借锋以割耳。自古国家之祸，造于小人，而成于贪功幸名之君子者，十常八九。故自楚、蜀造祸以来，识者之忧，有深于珰与夷者。辟如病人，冀病之速去也，而纯用攻伐之剂，其人不死于病而死于攻。今观侯之治荆，激之耶，抑调之耶？吏侯一日而秉政，其不以贪功幸名之药毒天下也审矣。侯为人丰颐广额，一见知其巨材。今年秋以试事分校省闱，首取余友元善，次余弟宗郢。元善才识卓绝，其为文骨胜其肌，根极幽彻，非具眼如侯，未有能赏识其俊者。余弟质直温文，其文如其人，能不为师门之辱者。以此二士度一房，奚啻得五？侯可谓神于相士者也。侯之徽政，不可枚举。略述其大者如此。汉庭第治行，讵有能出侯上者？侯行矣。 　呜呼。使逆珰时不为激而为调，宁至决裂乎？谁谓文人无奇识，不能烛几于先也。——明代·袁宏道《送江陵薛侯入觐序》
1  薤上露，何易晞。露晞明朝更复落，人死一去何时归。——两汉·佚名《薤露》
1  举秀才，不知书。举孝廉，父别居。寒素清白浊如泥，高第良将怯如鸡。——两汉·佚名《桓灵时童谣》
1  朝骑五花马，谒帝出银台。秀色谁家子，云车珠箔开。金鞭遥指点，玉勒近迟回。夹毂相借问，疑从天上来。蹙入青绮门，当歌共衔杯。衔杯映歌扇，似月云中见。相见不得亲，不如不相见。相见情已深，未语可知心。胡为守空闺，孤眠愁锦衾。锦衾与罗帏，缠绵会有时。春风正澹荡，暮雨来何迟。愿因三青鸟，更报长相思。光景不待人，须臾发成丝。当年失行乐，老去徒伤悲。持此道密意，毋令旷佳期。 相逢红尘内，高揖黄金鞭。万户垂杨里，君家阿那边。——唐代·李白《相逢行二首》
2  久雨南湖涨，新晴北客过。日沉红有影，风定绿无波。岸没闾阎少，滩平船舫多。可怜心赏处，其奈独游何。——唐代·白居易《湖亭望水》
1  泉壑带茅茨，云霞生薜帷。竹怜新雨后，山爱夕阳时。闲鹭栖常早，秋花落更迟。家僮扫萝径，昨与故人期。——唐代·钱起《谷口书斋寄杨补阙》
1  偶向江边采白蘋，还随女伴赛江神。众中不敢分明语，暗掷金钱卜远人。——唐代·于鹄《江南曲》
2  春日照九衢。春风媚罗绮。万骑出都门，拥在香尘里。莫辞吊枯骨，千载长如此。安知今日身，不是昔时鬼。但看平地游，亦见摧辀死。——唐代·邵谒《长安寒食》
1  洞门高阁霭馀辉，桃李阴阴柳絮飞。禁里疏钟官舍晚，省中啼鸟吏人稀。晨摇玉佩趋金殿，夕奉天书拜琐闱。强欲从君无那老，将因卧病解朝衣。——唐代·王维《酬郭给事》
1  长簟迎风早，空城澹月华。星河秋一雁，砧杵夜千家。 节候看应晚，心期卧亦赊。向来吟秀句，不觉已鸣鸦。——唐代·韩翃《酬程延秋夜即事见赠》
2  不负东篱约，携尊过草堂。远天连树杪，高月薄衣裳。握手经年别，惊心九日霜。诸君才绝世，独步许谁强。——清代·妙信《九日酬诸子》
1  世乱同南去，时清独北还。他乡生白发，旧国见青山。 晓月过残垒，繁星宿故关。寒禽与衰草，处处伴愁颜。——唐代·司空曙《贼平后送人北归》
1  金桨木兰船，戏采江南莲。莲香隔浦渡，荷叶满江鲜。房垂易入手，柄曲自临盘。露花时湿钏，风茎乍拂钿。——南北朝·刘孝威《采莲曲·金桨木兰船》
2  山僧对棋坐，局上竹阴清。映竹无人见，时闻下子声。小娃撑小艇，偷采白莲回。不解藏踪迹，浮萍一道开。——唐代·白居易《池上二绝》
3  朝出沙头日正红，晚来云起半江中。赖逢邻女曾相识，并著莲舟不畏风。——唐代·张潮《采莲词》
1  洛阳城东西，长作经时别。昔去雪如花，今来花似雪。——南北朝·范云《别诗二首·其一》
2  饭颗山头逢杜甫，顶戴笠子日卓午。 借问别来太瘦生，总为从前作诗苦。——唐代·李白《戏赠杜甫》
3  相见休言有泪珠，酒阑重得叙欢娱，凤屏鸳枕宿金铺。兰麝细香闻喘息，绮罗纤缕见肌肤，此时还恨薄情无？——唐代·欧阳炯《浣溪沙·相见休言有泪珠》
4  少年离别意非轻，老去相逢亦怆情。草草杯盘共笑语，昏昏灯火话平生。自怜湖海三年隔，又作尘沙万里行。欲问后期何日是，寄书应见雁南征。——宋代·王安石《示长安君》
1  独在异乡为异客，每逢佳节倍思亲。遥知兄弟登高处，遍插茱萸少一人。——唐代·王维《九月九日忆山东兄弟》
2  昨日登高罢，今朝更举觞。菊花何太苦，遭此两重阳？——唐代·李白《九月十日即事》
3  九月九日望乡台，他席他乡送客杯。 人情已厌南中苦，鸿雁那从北地来。——唐代·王勃《蜀中九日》
4  江涵秋影雁初飞，与客携壶上翠微。尘世难逢开口笑，菊花须插满头归。但将酩酊酬佳节，不用登临恨落晖。古往今来只如此，牛山何必独霑衣。——唐代·杜牧《九日齐安登高》
5  今日云景好，水绿秋山明。携壶酌流霞，搴菊泛寒荣。地远松石古，风扬弦管清。窥觞照欢颜，独笑还自倾。落帽醉山月，空歌怀友生。——唐代·李白《九日》
6  强欲登高去，无人送酒来。遥怜故园菊，应傍战场开。——唐代·岑参《行军九日思长安故园》
7  心逐南云逝，形随北雁来。故乡篱下菊，今日几花开。——南北朝·江总《于长安归还扬州九月九日行薇山亭赋韵》
8  九月九日眺山川，归心归望积风烟。他乡共酌金花酒，万里同悲鸿雁天。——唐代·卢照邻《九月九日登玄武山》
9  满园花菊郁金黄，中有孤丛色似霜。 还似今朝歌酒席，白头翁入少年场。——唐代·白居易《重阳席上赋白菊》
10  九日龙山饮，黄花笑逐臣。醉看风落帽，舞爱月留人。——唐代·李白《九日龙山饮》
11  蓟庭萧瑟故人稀，何处登高且送归。 今日暂同芳菊酒，明朝应作断蓬飞。——唐代·王之涣《九日送别》
12  重阳独酌杯中酒，抱病起登江上台。竹叶于人既无分，菊花从此不须开。殊方日落玄猿哭，旧国霜前白雁来。弟妹萧条各何在，干戈衰谢两相催！——唐代·杜甫《九日五首·其一》
13  三载重阳菊，开时不在家。何期今日酒，忽对故园花。野旷云连树，天寒雁聚沙。登临无限意，何处望京华。——明代·文森《九日》
14  晚岁登门最不才，萧萧华发映金罍。不堪丞相延东阁，闲伴诸儒老曲台。佳节久从愁里过，壮心偶傍醉中来。暮归冲雨寒无睡，自把新诗百遍开。——宋代·苏洵《九日和韩魏公》
15  老去悲秋强自宽，兴来今日尽君欢。羞将短发还吹帽，笑倩旁人为正冠。蓝水远从千涧落，玉山高并两峰寒。明年此会知谁健？醉把茱萸仔细看。——唐代·杜甫《九日蓝田崔氏庄》
16  汉文皇帝有高台，此日登临曙色开。三晋云山皆北向，二陵风雨自东来。关门令尹谁能识，河上仙翁去不回。且欲近寻彭泽宰，陶然共醉菊花杯。——唐代·崔曙《九日登望仙台呈刘明府容》
17  九日天气清，登高无秋云。造化辟川岳，了然楚汉分。长风鼓横波，合沓蹙龙文。忆昔传游豫，楼船壮横汾。今兹讨鲸鲵，旌旆何缤纷。白羽落酒樽，洞庭罗三军。黄花不掇手，战鼓遥相闻。剑舞转颓阳，当时日停曛。酣歌激壮士，可以摧妖氛。握齱东篱下，渊明不足群。——唐代·李白《九日登巴陵置酒望洞庭水军》
18  池馆隳摧古榭荒，此延嘉客会重阳。虽惭老圃秋容淡，且看黄花晚节香。酒味已醇新过熟，蟹螯先实不须霜。年来饮兴衰难强，漫有高吟力尚狂。——宋代·韩琦《九日水阁》
19  九日黄花酒，登高会昔闻。霜威逐亚相，杀气傍中军。横笛惊征雁，娇歌落塞云。边头幸无事，醉舞荷吾君。——唐代·岑参《奉陪封大夫九日登高》
20  出门复入门，两脚但如旧。所向泥活活，思君令人瘦。 沉吟坐西轩，饮食错昏昼。寸步曲江头，难为一相就。 吁嗟呼苍生，稼穑不可救。安得诛云师，畴能补天漏。 大明韬日月，旷野号禽兽。君子强逶迤，小人困驰骤。 维南有崇山，恐与川浸溜。是节东篱菊，纷披为谁秀。 岑生多新诗，性亦嗜醇酎。采采黄金花，何由满衣袖。——唐代·杜甫《九日寄岑参》
21  靡靡秋已夕，凄凄风露交。蔓草不复荣，园木空自凋。清气澄余滓，杳然天界高。哀蝉无留响，丛雁鸣云霄。万化相寻绎，人生岂不劳？从古皆有没，念之中心焦。何以称我情？浊酒且自陶。千载非所知，聊以永今朝。——魏晋·陶渊明《己酉岁九月九日》
22  秋晚佳晨重物华，高台复帐驻鸣笳。遨欢任落风前帽，促饮争吹酒上花。溪态澄明初雨毕，日痕清淡不成霞。白头太守真愚甚，满插茱萸望辟邪。——宋代·宋祁《九日置酒》
23  余闲居，爱重九之名。秋菊盈园，而持醪靡由，空服九华，寄怀于言。世短意常多，斯人乐久生。日月依辰至，举俗爱其名。露凄暄风息，气澈天象明。往燕无遗影，来雁有余声。酒能祛百虑，菊解制颓龄。如何蓬庐士，空视时运倾！尘爵耻虚罍，寒华徒自荣。敛襟独闲谣，缅焉起深情。栖迟固多娱，淹留岂无成。——魏晋·陶渊明《九日闲居·并序》
24  平林广野骑台荒，山寺钟鸣报夕阳。人事自生今日意，寒花只作去年香。巾欹更觉霜侵鬓，语妙何妨石作肠。落木无边江不尽，此身此日更须忙。——宋代·陈师道《次韵李节推九日登南山》
25  百结愁肠郁不开，此生惆怅异乡来。思亲堂上茱初插，忆妹窗前句乍裁。对菊难逢元亮酒，登楼愧乏仲宣才。良时佳节成辜负，旧日欢场半是苔。——清代·秋瑾《九日感赋》
26  朔方三度重阳节，河曲干旌岁岁忙。鬓发已甘尘路白，菊花犹送塞垣黄。中丞疏有回天力，太宰功兼蹜地方。云外好呼南去雁，系书先为报江乡。——明代·齐之鸾《九日登清水营城》
27  秋声咽塞笳，边气肃霜华。九日登高处，群山入望赊。苍蒹仍碧水，绿酒对黄花。鸿鹄归何处，长天空落霞。——明代·赵时春《原州九日》
28  今日潘怀县，同时陆浚仪。坐开桑落酒，来把菊花枝。 天宇清霜净，公堂宿雾披。晚酣留客舞，凫舄共差池。——唐代·杜甫《九日杨奉先会白水崔明府》
29  九日茱萸熟，插鬓伤早白。登高望山海，满目悲古昔。远访投沙人，因为逃名客。故交竟谁在，独有崔亭伯。重阳不相知，载酒任所适。手持一枝菊，调笑二千石。日暮岸帻归，传呼隘阡陌。彤襟双白鹿，宾从何辉赫。夫子在其间，遂成云霄隔。良辰与美景，两地方虚掷。晚从南峰归，萝月下水壁。却登郡楼望，松色寒转碧。咫尺不可亲，弃我如遗舄。九卿天上落，五马道旁来。列戟朱门晓，褰帏碧嶂开。登高望远海，召客得英才。紫绶欢情洽，黄花逸兴催。山从图上见，溪即镜中回。遥羡重阳作，应过戏马台。——唐代·李白《宣州九日闻崔四侍御与宇文太守游敬亭余时登响山不同此赏醉后寄崔侍御》
30  重九开秋节，得一动宸仪。金风飘菊蕊，玉露泫萸枝。 睿览八纮外，天文七曜披。临深应在即，居高岂忘危。——唐代·韦安石《奉和九日幸临渭亭登高应制得枝字》
31  疾风回雨水明霞，沙步丛祠欲暮鸦。九日清尊欺白发，十年为客负黄花。登高怀远心如在，向老逢辰意有加。淮海少年天下士，可能无地落乌纱。——宋代·陈师道《九日寄秦觏》
32  朔风万里入衣多，嘹呖寒空一雁过。鱼泽滩头嘶猎马，省嵬城畔看黄河。香醪欲醉茱萸节，壮志还为出塞歌。骋望因高云外尽，乡关回首愧烟萝。——明代·石茂华《九月九日登长城关》
33  去年重阳不可说，南城夜半千沤发。水穿城下作雷鸣，泥满城头飞雨滑。黄花白酒无人问，日暮归来洗靴袜。岂知还复有今年，把盏对花容一呷。莫嫌酒薄红粉陋，终胜泥中事锹锸。黄楼新成壁未干，清河已落霜初杀。朝来白露如细雨，南山不见千寻刹。楼前便作海茫茫，楼下空闻橹鸦轧。薄寒中人老可畏，热酒浇肠气先压。烟消日出见渔村，远水鳞鳞山齾齾。诗人猛士杂龙虎，楚舞吴歌乱鹅鸭。一杯相属君勿辞，此境何殊泛清霅。——宋代·苏轼《九日黄楼作》
34  不负东篱约，携尊过草堂。远天连树杪，高月薄衣裳。握手经年别，惊心九日霜。诸君才绝世，独步许谁强。——清代·妙信《九日酬诸子》
35  重阳佳节意休休，与客携壶共上楼。满目山河增感慨，一时风景寄遨游。武公不但歌淇澳，贤女犹能唁卫侯。更有三仁忠与孝，高名千古出人头。——明代·姜塘《摘星楼九日登临》
36  重阳初启节，无射正飞灰。寂寞风蝉至，连翩霜雁来。山棠红叶下，岸菊紫花开。今日桓公座，多愧孟嘉才。——唐代·阴行先《和张燕公湘中九日登高》
37  作县几时同志苦，投荒万里倍情真。功名炊黍寻常梦，怪事书空感激人。击柝徒吟胡地月，屯田也食汉渠春。艰难薄俗犹多事，漂泊南冠愧此身。——明代·王逊《西夏重阳》
38  危楼百尺跨长城，雉堞秋高气肃清。绝塞平川开堑垒，排空斥堠扬旗旌。已闻胡出河南境，不用兵屯细柳营。极喜御戎全上策，倚栏长啸晚烟横。——明代·王琼《九日登长城关楼》
39  大唐造昌运，品物荷时成。乘秋逢令节，锡宴观群情。俯临秦山川，高会汉公卿。未追赤松子，且泛黄菊英。赓歌圣人作，海内同休明。——唐代·李泌《奉和圣制重阳赐会聊示所怀》
40  偶圣睹昌期，受恩惭弱质。幸逢良宴会，况是清秋日。 远岫对壶觞，澄澜映簪绂。炮羔备丰膳，集凤调鸣律。 薄劣厕英豪，欢娱忘衰疾。平皋行雁下，曲渚双凫出。 沙岸菊开花，霜枝果垂实。天文见成象，帝念资勤恤。 探道得玄珠，斋心居特室。岂如横汾唱，其事徒骄逸。——唐代·崔元翰《奉和圣制重阳旦日百寮曲江宴示怀》
41  吟怀未许老重阳，霜雪无端入鬓长。几度白衣虚令节，致疑黄菊是孤芳。野心一片湖云外，灏气三秋海日旁。山阁若逢阎伯屿，方君诗思敌王郎。——清代·序灯《九日吴山宴集值雨次韵》
42  白池青草古盐州，倚啸高城豁望眸。河朔毡庐千里迥，泾原旌节隔年留。辕门菊酒生豪兴，雁塞风云惬壮游。诸将至今多卫霍，伫看露布上龙楼。——明代·王琼《九日登花马池城》
43  秋豫凝仙览，宸游转翠华。呼鹰下鸟路，戏马出龙沙。 紫菊宜新寿，丹萸辟旧邪。须陪长久宴，岁岁奉吹花。——唐代·赵彦昭《奉和九日幸临渭亭登高应制》
44  万里秋光客兴赊，同人九日惜年华。台高不尽看枫叶，院净何须坐菊花。对酒披襟形独放，凭风落帽笑谁加。诗成合座皆珠玉，归去迟迟满落霞。——清代·沈辂《九日登高台寺》
1  垂钓绿湾春，春深杏花乱。潭清疑水浅，荷动知鱼散。日暮待情人，维舟绿杨岸。——唐代·储光羲《钓鱼湾》
2  湖上老人坐矶头，湖里桃花水却流。竹竿袅袅波无际，不知何者吞吾钩。——唐代·常建《戏题湖上》
1  羲农首出，轩昊膺期。唐虞继踵，汤禹乘时。天下光宅，海内雍熙。上玄降鉴，方建隆基。——唐代·武则天《曳鼎歌》
1  危楼百尺跨长城，雉堞秋高气肃清。绝塞平川开堑垒，排空斥堠扬旗旌。已闻胡出河南境，不用兵屯细柳营。极喜御戎全上策，倚栏长啸晚烟横。——明代·王琼《九日登长城关楼》
1  故人西辞黄鹤楼，烟花三月下扬州。孤帆远影碧空尽，唯见长江天际流。 ——唐代·李白《黄鹤楼送孟浩然之广陵》
2  天门中断楚江开，碧水东流至此回。两岸青山相对出，孤帆一片日边来。——唐代·李白《望天门山》
3  渡远荆门外，来从楚国游。山随平野尽，江入大荒流。月下飞天镜，云生结海楼。仍怜故乡水，万里送行舟。——唐代·李白《渡荆门送别》
4  朝辞白帝彩云间，千里江陵一日还。两岸猿声啼不住，轻舟已过万重山。——唐代·李白《早发白帝城》
5  一道残阳铺水中，半江瑟瑟半江红。可怜九月初三夜，露似真珠月似弓。——唐代·白居易《暮江吟》
6  枕中云气千峰近，床底松声万壑哀。要看银山拍天浪，开窗放入大江来。——宋代·曾公亮《宿甘露寺僧舍》
7  长江春水绿堪染，莲叶出水大如钱。 江头橘树君自种，那不长系木兰船。——唐代·张籍《春别曲》
8  汉江回万里，派作九龙盘。横溃豁中国，崔嵬飞迅湍。六帝沦亡后，三吴不足观。我君混区宇，垂拱众流安。今日任公子，沧浪罢钓竿。——唐代·李白《金陵望汉江》
9  南京犀浦道，四月熟黄梅。湛湛长江去，冥冥细雨来。茅茨疏易湿，云雾密难开。竟日蛟龙喜，盘涡与岸回。——唐代·杜甫《梅雨》
10  八月长江万里晴，千帆一道带风轻。尽日不分天水色，洞庭南是岳阳城。——唐代·崔季卿《晴江秋望》
11  大江来从万山中，山势尽与江流东。钟山如龙独西上，欲破巨浪乘长风。江山相雄不相让，形胜争夸天下壮。秦皇空此瘗黄金，佳气葱葱至今王。我怀郁塞何由开，酒酣走上城南台；坐觉苍茫万古意，远自荒烟落日之中来！石头城下涛声怒，武骑千群谁敢渡？黄旗入洛竟何祥，铁锁横江未为固。前三国，后六朝，草生官阙何萧萧。英雄乘时务割据，几度战血流寒潮。我生幸逢圣人起南国，祸乱初平事休息。从今四海永为家，不用长江限南北。——明代·高启《登金陵雨花台望大江》
12  侧叠万古石，横为白马矶。乱流若电转，举掉扬珠辉。临驿卷缇幕，升堂接绣衣。情亲不避马，为我解霜威。——唐代·李白《至鸭栏驿上白马矶赠裴侍御》
13  睡起无聊倚舵楼，瞿塘西望路悠悠。长江巨浪征人泪，一夜西风共白头。——清代·宋琬《江上阻风》
1  鼎湖当日弃人间，破敌收京下玉关。恸哭六军俱缟素，冲冠一怒为红颜。红颜流落非吾恋，逆贼天亡自荒宴。电扫黄巾定黑山，哭罢君亲再相见。相见初经田窦家，侯门歌舞出如花。许将戚里箜篌伎，等取将军油壁车。家本姑苏浣花里，圆圆小字娇罗绮。梦向夫差苑里游，宫娥拥入君王起。前身合是采莲人，门前一片横塘水。横塘双桨去如飞，何处豪家强载归。此际岂知非薄命，此时唯有泪沾衣。薰天意气连宫掖，明眸皓齿无人惜。夺归永巷闭良家，教就新声倾坐客。坐客飞觞红日暮，一曲哀弦向谁诉？白晳通侯最少年，拣取花枝屡回顾。早携娇鸟出樊笼，待得银河几时渡？恨杀军书抵死催，苦留后约将人误。相约恩深相见难，一朝蚁贼满长安。可怜思妇楼头柳，认作天边粉絮看。遍索绿珠围内第，强呼绛树出雕阑。若非壮士全师胜，争得蛾眉匹马还？蛾眉马上传呼进，云鬟不整惊魂定。蜡炬迎来在战场，啼妆满面残红印。专征萧鼓向秦川，金牛道上车千乘。斜谷云深起画楼，散关月落开妆镜。传来消息满江乡，乌桕红经十度霜。教曲伎师怜尚在，浣纱女伴忆同行。旧巢共是衔泥燕，飞上枝头变凤凰。长向尊前悲老大，有人夫婿擅侯王。当时只受声名累，贵戚名豪竞延致。一斛明珠万斛愁，关山漂泊腰肢细。错怨狂风飏落花，无边春色来天地。尝闻倾国与倾城，翻使周郎受重名。妻子岂应关大计，英雄无奈是多情。全家白骨成灰土，一代红妆照汗青。君不见，馆娃初起鸳鸯宿，越女如花看不足。香径尘生乌自啼，屧廊人去苔空绿。换羽移宫万里愁，珠歌翠舞古梁州。为君别唱吴宫曲，汉水东南日夜流！——清代·吴伟业《圆圆曲》
2  井底引银瓶，银瓶欲上丝绳绝。石上磨玉簪，玉簪欲成中央折。瓶沉簪折知奈何？似妾今朝与君别。忆昔在家为女时，人言举动有殊姿。婵娟两鬓秋蝉翼，宛转双蛾远山色。笑随戏伴后园中，此时与君未相识。妾弄青梅凭短墙，君骑白马傍垂杨。墙头马上遥相顾，一见知君即断肠。知君断肠共君语，君指南山松柏树。感君松柏化为心，暗合双鬟逐君去。到君家舍五六年，君家大人频有言。聘则为妻奔是妾，不堪主祀奉蘋蘩。终知君家不可住，其奈出门无去处。岂无父母在高堂？亦有亲情满故乡。潜来更不通消息，今日悲羞归不得。为君一日恩，误妾百年身。寄言痴小人家女，慎勿将身轻许人！——唐代·白居易《井底引银瓶·止淫奔也》
1  汉皇重色思倾国，御宇多年求不得。杨家有女初长成，养在深闺人未识。天生丽质难自弃，一朝选在君王侧。回眸一笑百媚生，六宫粉黛无颜色。春寒赐浴华清池，温泉水滑洗凝脂。侍儿扶起娇无力，始是新承恩泽时。云鬓花颜金步摇，芙蓉帐暖度春宵。春宵苦短日高起，从此君王不早朝。承欢侍宴无闲暇，春从春游夜专夜。后宫佳丽三千人，三千宠爱在一身。金屋妆成娇侍夜，玉楼宴罢醉和春。姊妹弟兄皆列土，可怜光彩生门户。遂令天下父母心，不重生男重生女。骊宫高处入青云，仙乐风飘处处闻。缓歌慢舞凝丝竹，尽日君王看不足。渔阳鼙鼓动地来，惊破霓裳羽衣曲。九重城阙烟尘生，千乘万骑西南行。翠华摇摇行复止，西出都门百余里。六军不发无奈何，宛转蛾眉马前死。花钿委地无人收，翠翘金雀玉搔头。君王掩面救不得，回看血泪相和流。黄埃散漫风萧索，云栈萦纡登剑阁。峨嵋山下少人行，旌旗无光日色薄。蜀江水碧蜀山青，圣主朝朝暮暮情。行宫见月伤心色，夜雨闻铃肠断声。天旋地转回龙驭，到此踌躇不能去。马嵬坡下泥土中，不见玉颜空死处。君臣相顾尽沾衣，东望都门信马归。归来池苑皆依旧，太液芙蓉未央柳。芙蓉如面柳如眉，对此如何不泪垂。春风桃李花开日，秋雨梧桐叶落时。西宫南内多秋草，落叶满阶红不扫。&花开日 一作：花开夜；南内 一作：南苑&梨园弟子白发新，椒房阿监青娥老。夕殿萤飞思悄然，孤灯挑尽未成眠。迟迟钟鼓初长夜，耿耿星河欲曙天。鸳鸯瓦冷霜华重，翡翠衾寒谁与共。悠悠生死别经年，魂魄不曾来入梦。临邛道士鸿都客，能以精诚致魂魄。为感君王辗转思，遂教方士殷勤觅。排空驭气奔如电，升天入地求之遍。上穷碧落下黄泉，两处茫茫皆不见。忽闻海上有仙山，山在虚无缥渺间。楼阁玲珑五云起，其中绰约多仙子。中有一人字太真，雪肤花貌参差是。金阙西厢叩玉扃，转教小玉报双成。闻道汉家天子使，九华帐里梦魂惊。揽衣推枕起徘徊，珠箔银屏迤逦开。云鬓半偏新睡觉，花冠不整下堂来。风吹仙袂飘飘举，犹似霓裳羽衣舞。玉容寂寞泪阑干，梨花一枝春带雨。&阑 通：栏；飘飘 一作：飘飖&含情凝睇谢君王，一别音容两渺茫。昭阳殿里恩爱绝，蓬莱宫中日月长。回头下望人寰处，不见长安见尘雾。惟将旧物表深情，钿合金钗寄将去。钗留一股合一扇，钗擘黄金合分钿。但教心似金钿坚，天上人间会相见。临别殷勤重寄词，词中有誓两心知。七月七日长生殿，夜半无人私语时。在天愿作比翼鸟，在地愿为连理枝。天长地久有时尽，此恨绵绵无绝期。——唐代·白居易《长恨歌》
2  天上白玉京，十二楼五城。仙人抚我顶，结发受长生。 误逐世间乐，颇穷理乱情。九十六圣君，浮云挂空名。 天地赌一掷，未能忘战争。试涉霸王略，将期轩冕荣。 时命乃大谬，弃之海上行。学剑翻自哂，为文竟何成。 剑非万人敌，文窃四海声。儿戏不足道，五噫出西京。 临当欲去时，慷慨泪沾缨。叹君倜傥才，标举冠群英。 开筵引祖帐，慰此远徂征。鞍马若浮云，送余骠骑亭。 歌钟不尽意，白日落昆明。十月到幽州，戈鋋若罗星。 君王弃北海，扫地借长鲸。呼吸走百川，燕然可摧倾。 心知不得语，却欲栖蓬瀛。弯弧惧天狼，挟矢不敢张。 揽涕黄金台，呼天哭昭王。无人贵骏骨，騄耳空腾骧。 乐毅倘再生，于今亦奔亡。蹉跎不得意，驱马还贵乡。 逢君听弦歌，肃穆坐华堂。百里独太古，陶然卧羲皇。 征乐昌乐馆，开筵列壶觞。贤豪间青娥，对烛俨成行。 醉舞纷绮席，清歌绕飞梁。欢娱未终朝，秩满归咸阳。 祖道拥万人，供帐遥相望。一别隔千里，荣枯异炎凉。 炎凉几度改，九土中横溃。汉甲连胡兵，沙尘暗云海。 草木摇杀气，星辰无光彩。白骨成丘山，苍生竟何罪。 函关壮帝居，国命悬哥舒。长戟三十万，开门纳凶渠。 公卿如犬羊，忠谠醢与菹。二圣出游豫，两京遂丘墟。 帝子许专征，秉旄控强楚。节制非桓文，军师拥熊虎。 人心失去就，贼势腾风雨。惟君固房陵，诚节冠终古。 仆卧香炉顶，餐霞漱瑶泉。门开九江转，枕下五湖连。 半夜水军来，浔阳满旌旃。空名适自误，迫胁上楼船。 徒赐五百金，弃之若浮烟。辞官不受赏，翻谪夜郎天。 夜郎万里道，西上令人老。扫荡六合清，仍为负霜草。 日月无偏照，何由诉苍昊。良牧称神明，深仁恤交道。 一忝青云客，三登黄鹤楼。顾惭祢处士，虚对鹦鹉洲。 樊山霸气尽，寥落天地秋。江带峨眉雪，川横三峡流。 万舸此中来，连帆过扬州。送此万里目，旷然散我愁。 纱窗倚天开，水树绿如发。窥日畏衔山，促酒喜得月。 吴娃与越艳，窈窕夸铅红。呼来上云梯，含笑出帘栊。 对客小垂手，罗衣舞春风。宾跪请休息，主人情未极。 览君荆山作，江鲍堪动色。清水出芙蓉，天然去雕饰。 逸兴横素襟，无时不招寻。朱门拥虎士，列戟何森森。 剪凿竹石开，萦流涨清深。登台坐水阁，吐论多英音。 片辞贵白璧，一诺轻黄金。谓我不愧君，青鸟明丹心。 五色云间鹊，飞鸣天上来。传闻赦书至，却放夜郎回。 暖气变寒谷，炎烟生死灰。君登凤池去，忽弃贾生才。 桀犬尚吠尧，匈奴笑千秋。中夜四五叹，常为大国忧。 旌旆夹两山，黄河当中流。连鸡不得进，饮马空夷犹。 安得羿善射，一箭落旄头。——唐代·李白《经乱离后天恩流夜郎忆旧游书怀赠江夏韦太守良宰》
3  七月流火，九月授衣。一之日觱发，二之日栗烈。无衣无褐，何以卒岁。三之日于耜，四之日举趾。同我妇子，馌彼南亩，田畯至喜。七月流火，九月授衣。春日载阳，有鸣仓庚。女执懿筐，遵彼微行，爰求柔桑。春日迟迟，采蘩祁祁。女心伤悲，殆及公子同归。七月流火，八月萑苇。蚕月条桑，取彼斧斨，以伐远扬，猗彼女桑。七月鸣鵙，八月载绩。载玄载黄，我朱孔阳，为公子裳。四月秀葽，五月鸣蜩。八月其获，十月陨箨。一之日于貉，取彼狐狸，为公子裘。二之日其同，载缵武功，言私其豵，献豜于公。五月斯螽动股，六月莎鸡振羽，七月在野，八月在宇，九月在户，十月蟋蟀入我床下。穹窒熏鼠，塞向墐户。嗟我妇子，曰为改岁，入此室处。六月食郁及薁，七月亨葵及菽，八月剥枣，十月获稻，为此春酒，以介眉寿。七月食瓜，八月断壶，九月叔苴，采荼薪樗，食我农夫。九月筑场圃，十月纳禾稼。黍稷重穋，禾麻菽麦。嗟我农夫，我稼既同，上入执宫功。昼尔于茅，宵尔索綯。亟其乘屋，其始播百谷。二之日凿冰冲冲，三之日纳于凌阴。四之日其蚤，献羔祭韭。九月肃霜，十月涤场。朋酒斯飨，曰杀羔羊。跻彼公堂，称彼兕觥，万寿无疆。——先秦·佚名《七月》
4  汉季失权柄，董卓乱天常。志欲图篡弑，先害诸贤良。逼迫迁旧邦，拥主以自疆。海内兴义师，欲共讨不祥。卓众来东下，金甲耀日光。平土人脆弱，来兵皆胡羌。猎野围城邑，所向悉破亡。斩截无孑遗，尸骸相撑拒。马边悬男头，马后载妇女。长驱西入关，迥路险且阻。还顾邈冥冥，肝脾为烂腐。所略有万计，不得令屯聚。或有骨肉俱，欲言不敢语。失意机徵间，辄言毙降虏。要当以亭刃，我曹不活汝。岂复惜性命，不堪其詈骂。或便加棰杖，毒痛参并下。旦则号泣行，夜则悲吟坐。欲死不能得，欲生无一可。彼苍者何辜，乃遭此厄祸。边荒与华异，人俗少义理。处所多霜雪，胡风春夏起。翩翩吹我衣，肃肃入我耳。感时念父母，哀叹无穷已。有客从外来，闻之常欢喜。迎问其消息，辄复非乡里。邂逅徼时愿，骨肉来迎己。己得自解免，当复弃儿子。天属缀人心，念别无会期。存亡永乖隔，不忍与之辞。儿前抱我颈，问母欲何之。人言母当去，岂复有还时。阿母常仁恻，今何更不慈。我尚未成人，奈何不顾思。见此崩五内，恍惚生狂痴。号泣手抚摩，当发复回疑。兼有同时辈，相送告离别。慕我独得归，哀叫声摧裂。马为立踟蹰，车为不转辙。观者皆嘘唏，行路亦呜咽。去去割情恋，遄征日遐迈。悠悠三千里，何时复交会。念我出腹子，匈臆为摧败。既至家人尽，又复无中外。城廓为山林，庭宇生荆艾。白骨不知谁，纵横莫覆盖。出门无人声，豺狼号且吠。茕茕对孤景，怛咤糜肝肺。登高远眺望，魂神忽飞逝。奄若寿命尽，旁人相宽大。为复强视息，虽生何聊赖。托命于新人，竭心自勖励。流离成鄙贱，常恐复捐废。人生几何时，怀忧终年岁。——两汉·蔡琰《悲愤诗》
5  悲哉，秋之为气也！萧瑟兮草木摇落而变衰。憭栗兮若在远行，登山临水兮送将归。泬漻兮天高而气清，寂寥兮收潦而水清。憯悽增欷兮，薄寒之中人，怆怳懭悢兮，去故而就新。坎廪兮贫士失职而志不平，廓落兮羁旅而无友生，惆怅兮而私自怜！燕翩翩其辞归兮，蝉寂漠而无声。雁廱廱而南游兮，鹍鸡啁哳而悲鸣。独申旦而不寐兮，哀蟋蟀之宵征。时亹亹而过中兮，蹇淹留而无成。悲忧穷戚兮独处廓，有美一人兮心不绎。去乡离家兮来远客，超逍遥兮今焉薄！专思君兮不可化，君不知兮可奈何！蓄怨兮积思，心烦憺兮忘食事。原一见兮道余意，君之心兮与余异。车既驾兮朅而归，不得见兮心伤悲。倚结軨兮长太息，涕潺湲兮下霑轼。忼慨绝兮不得，中瞀乱兮迷惑。私自怜兮何极？心怦怦兮谅直。皇天平分四时兮，窃独悲此凛秋。白露既下百草兮，奄离披此梧楸。去白日之昭昭兮，袭长夜之悠悠。离芳蔼之方壮兮，余萎约而悲愁。秋既先戒以白露兮，冬又申之以严霜。收恢台之孟夏兮，然欿傺而沉藏。叶菸邑而无色兮，枝烦挐而交横。颜淫溢而将罢兮，柯仿佛而萎黄。萷櫹椮之可哀兮，形销铄而瘀伤。惟其纷糅而将落兮，恨其失时而无当。揽騑辔而下节兮，聊逍遥以相佯。岁忽忽而遒尽兮，恐余寿之弗将。悼余生之不时兮，逢此世之俇攘。澹容与而独倚兮，蟋蟀鸣此西堂。心怵惕而震荡兮，何所忧之多方。卬明月而太息兮，步列星而极明。窃悲夫蕙华之曾敷兮，纷旖旎乎都房。何曾华之无实兮，从风雨而飞飏！以为君独服此蕙兮，羌无以异于众芳。闵奇思之不通兮，将去君而高翔。心闵怜之惨悽兮，愿一见而有明。重无怨而生离兮，中结轸而增伤。岂不郁陶而思君兮？君之门以九重！猛犬狺狺而迎吠兮，关梁闭而不通。皇天淫溢而秋霖兮，后土何时而得漧？塊独守此无泽兮，仰浮云而永叹！何时俗之工巧兮？背绳墨而改错！郤骐骥而不乘兮，策驽骀而取路。当世岂无骐骥兮，诚莫之能善御。见执辔者非其人兮，故駶跳而远去。凫雁皆唼夫梁藻兮，凤愈飘翔而高举。圜凿而方枘兮，吾固知其鉏铻而难入。众鸟皆有所登棲兮，凤独遑遑而无所集。原衔枚而无言兮，尝被君之渥洽。太公九十乃显荣兮，诚未遇其匹合。谓骐骥兮安归？谓凤皇兮安棲？变古易俗兮世衰，今之相者兮举肥。骐骥伏匿而不见兮，凤皇高飞而不下。鸟兽犹知怀德兮，何云贤士之不处？骥不骤进而求服兮，凤亦不贪餧而妄食。君弃远而不察兮，虽原忠其焉得？欲寂漠而绝端兮，窃不敢忘初之厚德。独悲愁其伤人兮，冯郁郁其何极？霜露惨悽而交下兮，心尚幸其弗济。霰雪雰糅其增加兮，乃知遭命之将至。原徼幸而有待兮，泊莽莽与野草同死。原自往而径游兮，路壅绝而不通。欲循道而平驱兮，又未知其所从。然中路而迷惑兮，自压桉而学诵。性愚陋以褊浅兮，信未达乎从容。窃美申包胥之气盛兮，恐时世之不固。何时俗之工巧兮？灭规矩而改凿！独耿介而不随兮，原慕先圣之遗教。处浊世而显荣兮，非余心之所乐。与其无义而有名兮，宁穷处而守高。食不媮而为饱兮，衣不苟而为温。窃慕诗人之遗风兮，原讬志乎素餐。蹇充倔而无端兮，泊莽莽而无垠。无衣裘以御冬兮，恐溘死不得见乎阳春。靓杪秋之遥夜兮，心缭悷而有哀。春秋逴逴而日高兮，然惆怅而自悲。四时递来而卒岁兮，阴阳不可与俪偕。白日晼晚其将入兮，明月销铄而减毁。岁忽忽而遒尽兮，老冉冉而愈弛。心摇悦而日幸兮，然怊怅而无冀。中憯恻之悽怆兮，长太息而增欷。年洋洋以日往兮，老嵺廓而无处。事亹亹而觊进兮，蹇淹留而踌躇。何氾滥之浮云兮？猋壅蔽此明月。忠昭昭而原见兮，然霠曀而莫达。原皓日之显行兮，云蒙蒙而蔽之。窃不自聊而原忠兮，或黕点而汙之。尧舜之抗行兮，瞭冥冥而薄天。何险巇之嫉妒兮？被以不慈之伪名。彼日月之照明兮，尚黯黮而有瑕。何况一国之事兮，亦多端而胶加。被荷裯之晏晏兮，然潢洋而不可带。既骄美而伐武兮，负左右之耿介。憎愠惀之修美兮，好夫人之慷慨。众踥蹀而日进兮，美超远而逾迈。农夫辍耕而容与兮，恐田野之芜秽。事緜緜而多私兮，窃悼後之危败。世雷同而炫曜兮，何毁誉之昧昧！今修饰而窥镜兮，後尚可以竄藏。愿寄言夫流星兮，羌倏忽而难当。卒壅蔽此浮云，下暗漠而无光。尧舜皆有所举任兮，故高枕而自适。谅无怨于天下兮，心焉取此怵惕？乘骐骥之浏浏兮，驭安用夫强策？谅城郭之不足恃兮，虽重介之何益？邅翼翼而无终兮，忳惛惛而愁约。生天地之若过兮，功不成而无嶜。原沉滞而不见兮，尚欲布名乎天下。然潢洋而不遇兮，直怐愗而自苦。莽洋洋而无极兮，忽翱翔之焉薄？国有骥而不知乘兮，焉皇皇而更索？宁戚讴于车下兮，桓公闻而知之。无伯乐之相善兮，今谁使乎誉之？罔流涕以聊虑兮，惟著意而得之。纷纯纯之愿忠兮，妒被离而鄣之。原赐不肖之躯而别离兮，放游志乎云中。乘精气之抟抟兮，骛诸神之湛湛。骖白霓之習習兮，历群灵之丰丰。左硃雀之茇茇兮，右苍龙之躣躣。属雷师之阗阗兮，通飞廉之衙衙。前轻辌之锵锵兮，后辎乘之从从。载云旗之委蛇兮，扈屯骑之容容。计专专之不可化兮，原遂推而为臧。赖皇天之厚德兮，还及君之无恙！——先秦·宋玉《九辩》
6  黄初四年五月，白马王、任城王与余俱朝京师、会节气。到洛阳，任城王薨。至七月，与白马王还国。后有司以二王归藩，道路宜异宿止，意毒恨之。盖以大别在数日，是用自剖，与王辞焉，愤而成篇。谒帝承明庐，逝将归旧疆。清晨发皇邑，日夕过首阳。伊洛广且深，欲济川无梁。泛舟越洪涛，怨彼东路长。顾瞻恋城阙，引领情内伤。太谷何寥廓，山树郁苍苍。霖雨泥我涂，流潦浩纵横。中逵绝无轨，改辙登高岗。修坂造云日，我马玄以黄。玄黄犹能进，我思郁以纡。郁纡将何念，亲爱在离居。本图相与偕，中更不克俱。鸱枭鸣衡轭，豺狼当路衢。苍蝇间白黑，谗巧令亲疏。欲还绝无蹊，揽辔止踟蹰。踟蹰亦何留？相思无终极。秋风发微凉，寒蝉鸣我侧。原野何萧条，白日忽西匿。归鸟赴乔林，翩翩厉羽翼。孤兽走索群，衔草不遑食。感物伤我怀，抚心长太息。太息将何为，天命与我违。奈何念同生，一往形不归。孤魂翔故域，灵柩寄京师。存者忽复过，亡殁身自衰。人生处一世，去若朝露晞。年在桑榆间，影响不能追。自顾非金石，咄唶令心悲。心悲动我神，弃置莫复陈。丈夫志四海，万里犹比邻。恩爱苟不亏，在远分日亲。何必同衾帱，然后展慇懃。忧思成疾疢，无乃儿女仁。仓卒骨肉情，能不怀苦辛？苦辛何虑思，天命信可疑。虚无求列仙，松子久吾欺。变故在斯须，百年谁能持？离别永无会，执手将何时？王其爱玉体，俱享黄髪期。收泪即长路，援笔从此辞。——魏晋·曹植《赠白马王彪·并序》
7  中和癸卯春三月，洛阳城外花如雪。东西南北路人绝，绿杨悄悄香尘灭。路旁忽见如花人，独向绿杨阴下歇。凤侧鸾欹鬓脚斜，红攒黛敛眉心折。借问女郎何处来？含颦欲语声先咽。回头敛袂谢行人，丧乱漂沦何堪说！三年陷贼留秦地，依稀记得秦中事。君能为妾解金鞍，妾亦与君停玉趾。　　前年庚子腊月五，正闭金笼教鹦鹉。斜开鸾镜懒梳头，闲凭雕栏慵不语。忽看门外起红尘，已见街中擂金鼓。居人走出半仓惶，朝士归来尚疑误。是时西面官军入，拟向潼关为警急。皆言博野自相持，尽道贼军来未及。须臾主父乘奔至，下马入门痴似醉。适逢紫盖去蒙尘，已见白旗来匝地。　　扶羸携幼竞相呼，上屋缘墙不知次。南邻走入北邻藏，东邻走向西邻避。北邻诸妇咸相凑，户外崩腾如走兽。轰轰混混乾坤动，万马雷声从地涌。火迸金星上九天，十二官街烟烘烔。日轮西下寒光白，上帝无言空脉脉。阴云晕气若重围，宦者流星如血色。紫气潜随帝座移，妖光暗射台星拆。家家流血如泉沸，处处冤声声动地。舞伎歌姬尽暗捐，婴儿稚女皆生弃。　　东邻有女眉新画，倾国倾城不知价。长戈拥得上戎车，回首香闺泪盈把。旋抽金线学缝旗，才上雕鞍教走马。有时马上见良人，不敢回眸空泪下；西邻有女真仙子，一寸横波剪秋水。妆成只对镜中春，年幼不知门外事。一夫跳跃上金阶，斜袒半肩欲相耻。牵衣不肯出朱门，红粉香脂刀下死。南邻有女不记姓，昨日良媒新纳聘。琉璃阶上不闻行，翡翠帘间空见影。忽看庭际刀刃鸣，身首支离在俄顷。仰天掩面哭一声，女弟女兄同入井；北邻少妇行相促，旋拆云鬟拭眉绿。已闻击托坏高门，不觉攀缘上重屋。须臾四面火光来，欲下回梯梯又摧。烟中大叫犹求救，梁上悬尸已作灰。　　妾身幸得全刀锯，不敢踟蹰久回顾。旋梳蝉鬓逐军行，强展蛾眉出门去。旧里从兹不得归，六亲自此无寻处。一从陷贼经三载，终日惊忧心胆碎。夜卧千重剑戟围，朝餐一味人肝脍。鸳帏纵入岂成欢？宝货虽多非所爱。蓬头垢面眉犹赤，几转横波看不得。衣裳颠倒语言异，面上夸功雕作字。柏台多半是狐精，兰省诸郎皆鼠魅。还将短发戴华簪，不脱朝衣缠绣被。翻持象笏作三公，倒佩金鱼为两史。朝闻奏对入朝堂，暮见喧呼来酒市。　　一朝五鼓人惊起，叫啸喧呼如窃语。夜来探马入皇城，昨日官军收赤水。赤水去城一百里，朝若来兮暮应至。凶徒马上暗吞声，女伴闺中潜生喜。皆言冤愤此时销，必谓妖徒今日死。逡巡走马传声急，又道官军全阵入。大彭小彭相顾忧，二郎四郎抱鞍泣。沉沉数日无消息，必谓军前已衔璧。簸旗掉剑却来归，又道官军悉败绩。　　四面从兹多厄束，一斗黄金一斗粟。尚让厨中食木皮，黄巢机上刲人肉。东南断绝无粮道，沟壑渐平人渐少。六军门外倚僵尸，七架{寨}营中填饿殍。长安寂寂今何有？废市荒街麦苗秀。采樵斫尽杏园花，修寨诛残御沟柳。华轩绣毂皆销散，甲第朱门无一半。含元殿上狐兔行，花萼楼前荆棘满。昔时繁盛皆埋没，举目凄凉无故物。内库烧为锦绣灰，天街踏尽公卿骨！　　来时晓出城东陌，城外风烟如塞色。路旁时见游奕军，坡下寂无迎送客。霸陵东望人烟绝，树锁骊山金翠灭。大道俱成棘子林，行人夜宿墙匡月。明朝晓至三峰路，百万人家无一户。破落田园但有蒿，摧残竹树皆无主。路旁试问金天神，金天无语愁于人。庙前古柏有残枿，殿上金炉生暗尘。一从狂寇陷中国，天地晦冥风雨黑。案前神水咒不成，壁上阴兵驱不得。闲日徒歆奠飨恩，危时不助神通力。我今愧恧拙为神，且向山中深避匿。寰中箫管不曾闻，筵上牺牲无处觅。旋教魔鬼傍乡村，诛剥生灵过朝夕。妾闻此语愁更愁，天遣时灾非自由。神在山中犹避难，何须责望东诸侯！　　前年又出扬震关，举头云际见荆山。如从地府到人间，顿觉时清天地闲。陕州主帅忠且贞，不动干戈唯守城。蒲津主帅能戢兵，千里晏然无犬声。朝携宝货无人问，暮插金钗唯独行。明朝又过新安东，路上乞浆逢一翁。苍苍面带苔藓色，隐隐身藏蓬荻中。问翁本是何乡曲？底事寒天霜露宿？老翁暂起欲陈辞，却坐支颐仰天哭。乡园本贯东畿县，岁岁耕桑临近甸。岁种良田二百廛，年输户税三千万。小姑惯织褐絁袍，中妇能炊红黍饭。千间仓兮万丝箱，黄巢过后犹残半。自从洛下屯师旅，日夜巡兵入村坞。匣中秋水拔青蛇，旗上高风吹白虎。入门下马若旋风，罄室倾囊如卷土。家财既尽骨肉离，今日垂年一身苦。一身苦兮何足嗟，山中更有千万家，朝饥山上寻蓬子，夜宿霜中卧荻花！　　妾闻此老伤心语，竟日阑干泪如雨。出门惟见乱枭鸣，更欲东奔何处所？仍闻汴路舟车绝，又道彭门自相杀。野宿徒销战士魂，河津半是冤人血。适闻有客金陵至，见说江南风景异。自从大寇犯中原，戎马不曾生四鄙。诛锄窃盗若神功，惠爱生灵如赤子。城壕固护教{斆、敩、效}金汤，赋税如云送军垒。奈何四海尽滔滔，湛然一境平如砥。避难徒为阙下人，怀安却羡江南鬼。愿君举棹东复东，咏此长歌献相公。——唐代·韦庄《秦妇吟》
8  昨夜吴中雪，子猷佳兴发。万里浮云卷碧山，青天中道流孤月。孤月沧浪河汉清，北斗错落长庚明。怀余对酒夜霜白，玉床金井冰峥嵘。人生飘忽百年内，且须酣畅万古情。君不能狸膏金距学斗鸡，坐令鼻息吹虹霓。君不能学哥舒，横行青海夜带刀，西屠石堡取紫袍。吟诗作赋北窗里，万言不直一杯水。世人闻此皆掉头，有如东风射马耳。鱼目亦笑我，谓与明月同。骅骝拳跼不能食，蹇驴得志鸣春风。《折杨》《黄华》合流俗，晋君听琴枉《清角》。《巴人》谁肯和《阳春》，楚地犹来贱奇璞。黄金散尽交不成，白首为儒身被轻。 一谈一笑失颜色，苍蝇贝锦喧谤声。曾参岂是杀人者？谗言三及慈母惊。与君论心握君手，荣辱于余亦何有？孔圣犹闻伤凤麟，董龙更是何鸡狗！一生傲岸苦不谐，恩疏媒劳志多乖。严陵高揖汉天子，何必长剑拄颐事玉阶。达亦不足贵，穷亦不足悲。韩信羞将绛灌比，祢衡耻逐屠沽儿。君不见李北海，英风豪气今何在！君不见裴尚书，土坟三尺蒿棘居！少年早欲五湖去，见此弥将钟鼎疏。——唐代·李白《答王十二寒夜独酌有怀》
9  维太平不易之元，蓉桂竞芳之月，无可奈何之日，怡红院浊玉，谨以群花之蕊，冰鲛之縠，沁芳之泉，枫露之茗，四者虽微，聊以达诚申信，乃致祭于白帝宫中抚司秋艳芙蓉女儿之前曰：窃思女儿自临浊世，迄今凡十有（通“又）”六载。其先之乡籍姓氏，湮沦而莫能考者久矣。而玉得于衾枕栉沐之间，栖息宴游之夕，亲昵狎亵，相与共处者，仅五年八月有奇。忆女儿曩生之昔，其为质则金玉不足喻其贵，其为性则冰雪不足喻其洁，其为神则星日不足喻其精，其为貌则花月不足喻其色。姊娣悉慕媖娴，妪媪咸仰惠德。孰料鸠鸩恶其高，鹰鸷翻遭罦罬；薋葹妒其臭，茝兰竟被芟鉏！花原自怯，岂奈狂飙；柳本多愁，何禁骤雨！偶遭蛊虿之谗，遂抱膏肓之疚。故樱唇红褪，韵吐呻吟；杏脸香枯，色陈顑颔。诼谣謑诟，出自屏帏；荆棘蓬榛，蔓延户牖。岂招尤则替，实攘诟而终。既忳幽沉于不尽，复含罔屈于无穷。高标见嫉，闺帏恨比长沙；直烈遭危，巾帼惨于羽野。自蓄辛酸，谁怜夭折？仙云既散，芳趾难寻。洲迷聚窟，何来却死之香？海失灵槎，不获回生之药。眉黛烟青，昨犹我画；指环玉冷，今倩谁温？鼎炉之剩药犹存，襟泪之余痕尚渍。镜分鸾别，愁开麝月之奁；梳化龙飞，哀折檀云之齿。委金钿于草莽，拾翠盒于尘埃。楼空鳷鹊，徒悬七夕之针；带断鸳鸯，谁续五丝之缕？况乃金天属节，白帝司时，孤衾有梦，空室无人。桐阶月暗，芳魂与倩影同销；蓉帐香残，娇喘共细言皆绝。连天衰草，岂独蒹葭；匝地悲声，无非蟋蟀。露阶晚砌，穿帘不度寒砧；雨荔秋垣，隔院希闻怨笛。芳名未泯，檐前鹦鹉犹呼；艳质将亡，槛外海棠预萎。捉迷屏后，莲瓣无声；斗草庭前，兰芳枉待。抛残绣线，银笺彩缕谁裁？褶断冰丝，金斗御香未熨。昨承严命，既趋车而远陟芳园；今犯慈威，复拄杖而近抛孤柩。及闻蕙棺被燹，惭违共穴之盟；石椁成灾，愧迨同灰之诮。尔乃西风古寺，淹滞青燐，落日荒丘，零星白骨。楸榆飒飒，蓬艾萧萧。隔雾圹以啼猿，绕烟塍而泣鬼。自为红绡帐里，公子情深；始信黄土陇中，女儿命薄！汝南泪血，斑斑洒向西风；梓泽馀衷，默默诉凭冷月。呜呼！固鬼蜮之为灾，岂神灵而亦妒？箝诐奴之口，讨岂从宽？剖悍妇之心，忿犹未释！在卿之尘缘虽浅，而玉之鄙意尤深。因蓄惓惓之思，不禁谆谆之问。始知上帝垂旌，花宫待诏，生侪兰蕙，死辖芙蓉。听小婢之言，似涉无稽；据浊玉之思，则深为有据。何也：昔叶法善摄魂以撰碑，李长吉被诏而为记，事虽殊其理则一也。故相物以配才，苟非其人，恶乃滥乎其位？始信上帝委托权衡，可谓至洽至协，庶不负其所秉赋也。因希其不昧之灵，或陟降于兹，特不揣鄙俗之词，有污慧听。乃歌而招之曰：天何如是之苍苍兮，乘玉虬以游乎穹窿耶？地何如是之茫茫兮，驾瑶象以降乎泉壤耶？望伞盖之陆离兮，抑箕尾之光耶？列羽葆而为前导兮，卫危虚于傍耶？驱丰隆以为庇从兮，望舒月以临耶？听车轨而伊轧兮，御鸾鹥以征耶？闻馥郁而薆然兮，纫蘅杜以为纕耶？炫裙裾之烁烁兮，镂明月以为珰耶？借葳蕤而成坛畤兮，檠莲焰以烛兰膏耶？文瓠瓟以为觯斝兮，漉醽醁以浮桂醑耶？瞻云气而凝盼兮，仿佛有所觇耶？俯窈窕而属耳兮，恍惚有所闻耶？期汗漫而无夭阏兮，忍捐弃予于尘埃耶？倩风廉之为余驱车兮，冀联辔而携归耶？余中心为之慨然兮，徒噭噭而何为耶？卿偃然而长寝兮，岂天运之变于斯耶？既窀穸且安稳兮，反其真而又奚化耶？余犹桎梏而悬附兮，灵格余以嗟来耶？来兮止兮，卿其来耶？若夫鸿蒙而居，寂静以处，虽临于兹，余亦莫睹。搴烟萝而为步障，列苍蒲而森行伍。警柳眼之贪眠，释莲心之味苦。素女约于桂岩，宓妃迎于兰渚。弄玉吹笙，寒簧击敔。征嵩岳之妃，启骊山之姥。龟呈洛浦之灵，兽作咸池之舞。潜赤水兮龙吟，集珠林兮凤翥。爰格爰诚，匪簠匪莒。发轫乎霞城，还旌乎玄圃。既显微而若通，复氤氲而倏阻。离合兮烟云，空蒙兮雾雨。尘霾敛兮星高，溪山丽兮月午。何心意之忡忡，若寤寐之栩栩？余乃欷歔怅望，泣涕彷徨。人语兮寂历，天籁兮篔筜。鸟惊散而飞，鱼唼喋以响。志哀兮是祷，成礼兮期祥。呜呼哀哉！尚飨！——清代·曹雪芹《芙蓉女儿诔》
10  北归至凤翔，墨制放往鄜州作。皇帝二载秋，闰八月初吉。杜子将北征，苍茫问家室。维时遭艰虞，朝野少暇日。顾惭恩私被，诏许归蓬荜。拜辞诣阙下，怵惕久未出。虽乏谏诤姿，恐君有遗失。君诚中兴主，经纬固密勿。东胡反未已，臣甫愤所切。挥涕恋行在，道途犹恍惚。乾坤含疮痍，忧虞何时毕。靡靡逾阡陌，人烟眇萧瑟。所遇多被伤，呻吟更流血。回首凤翔县，旌旗晚明灭。前登寒山重，屡得饮马窟。邠郊入地底，泾水中荡潏。猛虎立我前，苍崖吼时裂。菊垂今秋花，石戴古车辙。青云动高兴，幽事亦可悦。山果多琐细，罗生杂橡栗。或红如丹砂，或黑如点漆。雨露之所濡，甘苦齐结实。缅思桃源内，益叹身世拙。坡陀望鄜畤，岩谷互出没。我行已水滨，我仆犹木末。鸱鸟鸣黄桑，野鼠拱乱穴。夜深经战场，寒月照白骨。潼关百万师，往者散何卒。遂令半秦民，残害为异物。况我堕胡尘，及归尽华发。经年至茅屋，妻子衣百结。恸哭松声回，悲泉共幽咽。平生所娇儿，颜色白胜雪。见耶背面啼，垢腻脚不袜。床前两小女，补绽才过膝。海图坼波涛，旧绣移曲折。天吴及紫凤，颠倒在裋褐。老夫情怀恶，呕泄卧数日。那无囊中帛，救汝寒凛栗。粉黛亦解苞，衾裯稍罗列。瘦妻面复光，痴女头自栉。学母无不为，晓妆随手抹。移时施朱铅，狼藉画眉阔。生还对童稚，似欲忘饥渴。问事竞挽须，谁能即嗔喝。翻思在贼愁，甘受杂乱聒。新归且慰意，生理焉能说。至尊尚蒙尘，几日休练卒。仰观天色改，坐觉祆气豁。阴风西北来，惨澹随回鹘。其王愿助顺，其俗善驰突。送兵五千人，驱马一万匹。此辈少为贵，四方服勇决。所用皆鹰腾，破敌过箭疾。圣心颇虚伫，时议气欲夺。伊洛指掌收，西京不足拔。官军请深入，蓄锐何俱发。此举开青徐，旋瞻略恒碣。昊天积霜露，正气有肃杀。祸转亡胡岁，势成擒胡月。胡命其能久，皇纲未宜绝。忆昨狼狈初，事与古先别。奸臣竟菹醢，同恶随荡析。不闻夏殷衰，中自诛褒妲。周汉获再兴，宣光果明哲。桓桓陈将军，仗钺奋忠烈。微尔人尽非，于今国犹活。凄凉大同殿，寂寞白兽闼。都人望翠华，佳气向金阙。园陵固有神，扫洒数不缺。煌煌太宗业，树立甚宏达。——唐代·杜甫《北征》
11  蔡女昔造胡笳声，一弹一十有八拍。胡人落泪沾边草，汉使断肠对归客。古戍苍苍烽火寒，大荒沈沈飞雪白。先拂商弦后角羽，四郊秋叶惊摵摵。董夫子，通神明，深山窃听来妖精。言迟更速皆应手，将往复旋如有情。空山百鸟散还合，万里浮云阴且晴。嘶酸雏雁失群夜，断绝胡儿恋母声。川为静其波，鸟亦罢其鸣。乌孙部落家乡远，逻娑沙尘哀怨生。幽音变调忽飘洒，长风吹林雨堕瓦。迸泉飒飒飞木末，野鹿呦呦走堂下。长安城连东掖垣，凤凰池对青琐门。高才脱略名与利，日夕望君抱琴至。——唐代·李颀《听董大弹胡笳声兼寄语弄房给事》
12  有饛簋飧，有捄棘匕。周道如砥，其直如矢。君子所履，小人所视。眷言顾之，潸焉出涕。小东大东，杼柚其空。纠纠葛屦，可以履霜。佻佻公子，行彼周行。既往既来，使我心疚。有冽氿泉，无浸获薪。契契寤叹，哀我惮人。薪是获薪，尚可载也。哀我惮人，亦可息也。东人之子，职劳不来。西人之子，粲粲衣服。舟人之子，熊罴是裘。私人之子，百僚是试。或以其酒，不以其浆。鞙鞙佩璲，不以其长。维天有汉，监亦有光。跂彼织女，终日七襄。虽则七襄，不成报章。睆彼牵牛，不以服箱。东有启明，西有长庚。有捄天毕，载施之行。维南有箕，不可以簸扬。维北有斗，不可以挹酒浆。维南有箕，载翕其舌。维北有斗，西柄之揭。——先秦·佚名《大东》
13  连昌宫中满宫竹，岁久无人森似束。又有墙头千叶桃，风动落花红蔌蔌。宫边老翁为余泣，小年进食曾因入。上皇正在望仙楼，太真同凭阑干立。楼上楼前尽珠翠，炫转荧煌照天地。归来如梦复如痴，何暇备言宫里事。初过寒食一百六，店舍无烟宫树绿。夜半月高弦索鸣，贺老琵琶定场屋。力士传呼觅念奴，念奴潜伴诸郎宿。须臾觅得又连催，特敕街中许然烛。春娇满眼睡红绡，掠削云鬟旋装束。飞上九天歌一声，二十五郎吹管逐。逡巡大遍凉州彻，色色龟兹轰录续。李谟擫笛傍宫墙，偷得新翻数般曲。平明大驾发行宫，万人歌舞涂路中。百官队仗避岐薛，杨氏诸姨车斗风。明年十月东都破，御路犹存禄山过。驱令供顿不敢藏，万姓无声泪潜堕。两京定后六七年，却寻家舍行宫前。庄园烧尽有枯井，行宫门闭树宛然。尔后相传六皇帝，不到离宫门久闭。往来年少说长安，玄武楼成花萼废。去年敕使因斫竹，偶值门开暂相逐。荆榛栉比塞池塘，狐兔骄痴缘树木。舞榭欹倾基尚在，文窗窈窕纱犹绿。尘埋粉壁旧花钿，乌啄风筝碎珠玉。上皇偏爱临砌花，依然御榻临阶斜。蛇出燕巢盘斗栱，菌生香案正当衙。寝殿相连端正楼，太真梳洗楼上头。晨光未出帘影黑，至今反挂珊瑚钩。指似傍人因恸哭，却出宫门泪相续。自从此后还闭门，夜夜狐狸上门屋。我闻此语心骨悲，太平谁致乱者谁。翁言野父何分别，耳闻眼见为君说。姚崇宋璟作相公，劝谏上皇言语切。燮理阴阳禾黍丰，调和中外无兵戎。长官清平太守好，拣选皆言由相公。开元之末姚宋死，朝廷渐渐由妃子。禄山宫里养作儿，虢国门前闹如市。弄权宰相不记名，依稀忆得杨与李。庙谟颠倒四海摇，五十年来作疮痏。今皇神圣丞相明，诏书才下吴蜀平。官军又取淮西贼，此贼亦除天下宁。年年耕种宫前道，今年不遣子孙耕。老翁此意深望幸，努力庙谋休用兵。——唐代·元稹《连昌宫词》
14  孟冬十月。阴气厉清。武官诫田。讲旅统兵。元龟袭吉。元光着明。蚩尤跸路。风弭雨停。乘舆启行。鸾鸣幽轧。虎贲采骑。飞象珥鹖。钟鼓铿锵。箫管嘈喝。万骑齐镳。千乘等盖。夷山填谷。平林涤薮。张罗万里。尽其飞走。趯趯狡兔。扬白跳翰。猎以青骹。掩以修竿。韩卢宋鹊。呈才骋足。噬不尽绁。牵麋掎鹿。魏氏发机。养基抚弦。都卢寻高。搜索猴猨。庆忌孟贲。蹈谷超峦。张目决眦。发怒穿冠。顿熊扼虎。蹴豹搏貙。气有余势。负象而趋。获车既盈。日侧乐终。罢役解徒。大飨离宫。乱曰。圣皇临飞轩。论功校猎徒。死禽积如京。流血成沟渠。明诏大劳赐。大官供有无。走马行酒醴。驱车布肉鱼。鸣鼓举觞爵。击钟釂无余。绝纲纵麟麑。弛罩出凤雏。收功在羽校。威灵振鬼区。陛下长欢乐。永世合天符。——魏晋·曹植《孟冬篇》
15  閟宫有侐，实实枚枚。赫赫姜嫄，其德不回。上帝是依，无灾无害。弥月不迟，是生后稷。降之百福。黍稷重穋，稙稚菽麦。奄有下国，俾民稼穑。有稷有黍，有稻有秬。奄有下土，缵禹之绪。后稷之孙，实维大王。居岐之阳，实始剪商。至于文武，缵大王之绪，致天之届，于牧之野。无贰无虞，上帝临女。敦商之旅，克咸厥功。王曰叔父，建尔元子，俾侯于鲁。大启尔宇，为周室辅。乃命鲁公，俾侯于东。锡之山川，土田附庸。周公之孙，庄公之子。龙旂承祀。六辔耳耳。春秋匪解，享祀不忒。皇皇后帝！皇祖后稷！享以骍牺，是飨是宜。降福既多，周公皇祖，亦其福女。秋而载尝，夏而楅衡，白牡骍刚。牺尊将将，毛炰胾羹。笾豆大房，万舞洋洋。孝孙有庆。俾尔炽而昌，俾尔寿而臧。保彼东方，鲁邦是尝。不亏不崩，不震不腾。三寿作朋，如冈如陵。公车千乘，朱英绿縢。二矛重弓。公徒三万，贝胄朱綅。烝徒增增，戎狄是膺，荆舒是惩，则莫我敢承！俾尔昌而炽，俾尔寿而富。黄发台背，寿胥与试。俾尔昌而大，俾尔耆而艾。万有千岁，眉寿无有害。泰山岩岩，鲁邦所詹。奄有龟蒙，遂荒大东。至于海邦，淮夷来同。莫不率从，鲁侯之功。保有凫绎，遂荒徐宅。至于海邦，淮夷蛮貊。及彼南夷，莫不率从。莫敢不诺，鲁侯是若。天锡公纯嘏，眉寿保鲁。居常与许，复周公之宇。鲁侯燕喜，令妻寿母。宜大夫庶士，邦国是有。既多受祉，黄发儿齿。徂徠之松，新甫之柏。是断是度，是寻是尺。松桷有舄，路寝孔硕，新庙奕奕。奚斯所作，孔曼且硕，万民是若。——先秦·佚名《鲁颂·閟宫》
16  君不见昔日西京全盛时，汾阴后土亲祭祀。斋宫宿寝设储供，撞钟鸣鼓树羽旂。汉家五叶才且雄，宾延万灵朝九戎。柏梁赋诗高宴罢，诏书法驾幸河东。河东太守亲扫除，奉迎至尊导鸾舆。五营夹道列容卫，三河纵观空里闾。回旌驻跸降灵场，焚香奠醑邀百祥。金鼎发色正焜煌，灵祗炜烨摅景光。埋玉陈牲礼神毕，举麾上马乘舆出。彼汾之曲嘉可游，木兰为楫桂为舟。櫂歌微吟彩鹢浮，箫鼓哀鸣白云秋。欢娱宴洽赐群后，家家复除户牛酒。声明动天乐无有，千秋万岁南山寿。自从天子向秦关，玉辇金车不复还。珠帘羽扇长寂寞，鼎湖龙髯安可攀。千龄人事一朝空，四海为家此路穷。豪雄意气今何在，坛场宫馆尽蒿蓬。路逢故老长叹息，世事回环不可测。昔时青楼对歌舞，今日黄埃聚荆棘。山川满目泪沾衣，富贵荣华能几时？不见只今汾水上，唯有年年秋雁飞。——唐代·李峤《汾阴行》
1  结庐在人境，而无车马喧。问君何能尔？心远地自偏。采菊东篱下，悠然见南山。山气日夕佳，飞鸟相与还。此中有真意，欲辨已忘言。——魏晋·陶渊明《饮酒·其五》
2  春阴垂野草青青，时有幽花一树明。晚泊孤舟古祠下，满川风雨看潮生。——宋代·苏舜钦《淮中晚泊犊头》
3  暮景斜芳殿，年华丽绮宫。寒辞去冬雪，暖带入春风。阶馥舒梅素，盘花卷烛红。共欢新故岁，迎送一宵中。——唐代·李世民《守岁》
4  主人不相识，偶坐为林泉。莫谩愁沽酒，囊中自有钱。——唐代·贺知章《题袁氏别业》
5  马蹄踏水乱明霞，醉袖迎风受落花。怪见溪童出门望，雀声先我到山家。——宋代·刘因《山家》
6  长夏村墟风日清，檐牙燕雀已生成。蝶衣晒粉花枝舞，蛛网添丝屋角晴。落落疏帘邀月影，嘈嘈虚枕纳溪声。久斑两鬓如霜雪，直欲渔樵过此生。——宋代·张耒《夏日三首·其一》
7  纸屏石枕竹方床，手倦抛书午梦长。睡起莞然成独笑，数声渔笛在沧浪。——宋代·蔡确《夏日登车盖亭》
8  傲吏身闲笑五侯，西江取竹起高楼。南风不用蒲葵扇，纱帽闲眠对水鸥。——唐代·李嘉祐《寄王舍人竹楼》
9  酌酒会临泉水，抱琴好倚长松。南园露葵朝折，东谷黄粱夜舂。——唐代·王维《田园乐七首·其七》
10  山僧对棋坐，局上竹阴清。映竹无人见，时闻下子声。小娃撑小艇，偷采白莲回。不解藏踪迹，浮萍一道开。——唐代·白居易《池上二绝》
11  日日采莲去，洲长多暮归。弄篙莫溅水，畏湿红莲衣。——唐代·王维《皇甫岳云溪杂题五首·莲花坞》
12  南州溽暑醉如酒，隐几熟眠开北牖。日午独觉无馀声，山童隔竹敲茶臼。——唐代·柳宗元《夏昼偶作》
13  终南有茅屋，前对终南山。终年无客常闭关，终日无心长自闲。不妨饮酒复垂钓，君但能来相往还。——唐代·王维《答张五弟》
14  陶令日日醉，不知五柳春。素琴本无弦，漉酒用葛巾。清风北窗下，自谓羲皇人。何时到栗里，一见平生亲。——唐代·李白《戏赠郑溧阳》
15  竹下忘言对紫茶，全胜羽客醉流霞。尘心洗尽兴难尽，一树蝉声片影斜。——唐代·钱起《与赵莒茶宴》
16  门外青山翠紫堆，幅巾终日面崔嵬。只看云断成飞雨，不道云从底处来。擘开苍峡吼奔雷，万斛飞泉涌出来。断梗枯槎无泊处，一川寒碧自萦回。步随流水觅溪源，行到源头却惘然。始信真源行不到，倚筇随处弄潺湲。——宋代·朱熹《偶题三首》
17  无才不敢累明时，思向东溪守故篱。岂厌尚平婚嫁早，却嫌陶令去官迟。草间蛩响临秋急，山里蝉声薄暮悲。寂寞柴门人不到，空林独与白云期。——唐代·王维《早秋山中作》
18  清溪一道穿桃李，演漾绿蒲涵白芷。溪上人家凡几家，落花半落东流水。蹴踘屡过飞鸟上，秋千竞出垂杨里。少年分日作遨游，不用清明兼上巳。——唐代·王维《寒食城东即事》
19  落花天气半晴阴，好去寻芳傍碧林。是物含情知爱惜，莺声声里唤春深。桃花水到报平渠，喜动新流见跃鱼。一枕羲皇午梦后，数行小试右军书。——清代·黄图安《闲咏二绝》
20  遥闻境会茶山夜，珠翠歌钟俱绕身。盘下中分两州界，灯前各作一家春。青娥递舞应争妙，紫笋齐尝各斗新。自叹花时北窗下，蒲黄酒对病眠人。——唐代·白居易《夜闻贾常州崔湖州茶山境会亭欢宴》
21  山雨溪风卷钓丝，瓦瓯篷底独斟时。醉来睡着无人唤，流到前溪也不知。——唐代·杜荀鹤《溪兴》
22  五月红莲繁盛时，隼旆同赏郡南池。额名旧载零陵志，碑字新镌子厚诗。采药衔杯愁满满，折花行令笑迟迟。明年岁熟歌声稳，伴醉清香宛是谁？——宋代·陶弼《南池》
23  几年无事傍江湖，醉倒黄公旧酒垆。 觉后不知明月上，满身花影倩人扶。——唐代·陆龟蒙《和袭美春夕酒醒》
24  公府日无事，吾徒只是闲。草根侵柱础，苔色上门关。饮砚时见鸟，卷帘晴对山。新诗吟未足，昨夜梦东还。——唐代·岑参《敬酬李判官使院即事见呈》
25  昨日山有信，只今耕种时。遥传杜陵叟，怪我还山迟。独向潭上酌，无人林下期。东谿忆汝处，闲卧对鸬鹚。——唐代·岑参《还高冠潭口留别舍弟》
26  满塘秋水碧泓澄，十亩菱花晚镜清。景动新桥横螮蝀，岸铺芳草睡。蟾投夜魄当湖落，岳倒秋莲入浪生。何处最添诗客兴，黄昏烟雨乱蛙声。——唐代·韦庄《三堂东湖作》
27  竹树绕吾庐，清深趣有余。鹤闲临水久，蜂懒采花疏。酒病妨开卷，春阴入荷锄。尝怜古图画，多半写樵渔。——宋代·林逋《小隐自题》
1  银烛秋光冷画屏，轻罗小扇扑流萤。天阶夜色凉如水，卧看牵牛织女星。——唐代·杜牧《秋夕》
2  长安一片月，万户捣衣声。秋风吹不尽，总是玉关情。何日平胡虏，良人罢远征。——唐代·李白《子夜吴歌·秋歌》
3  氓之蚩蚩，抱布贸丝。匪来贸丝，来即我谋。送子涉淇，至于顿丘。匪我愆期，子无良媒。将子无怒，秋以为期。乘彼垝垣，以望复关。不见复关，泣涕涟涟。既见复关，载笑载言。尔卜尔筮，体无咎言。以尔车来，以我贿迁。桑之未落，其叶沃若。于嗟鸠兮！无食桑葚。于嗟女兮！无与士耽。士之耽兮，犹可说也。女之耽兮，不可说也。桑之落矣，其黄而陨。自我徂尔，三岁食贫。淇水汤汤，渐车帷裳。女也不爽，士贰其行。士也罔极，二三其德。三岁为妇，靡室劳矣。夙兴夜寐，靡有朝矣。言既遂矣，至于暴矣。兄弟不知，咥其笑矣。静言思之，躬自悼矣。及尔偕老，老使我怨。淇则有岸，隰则有泮。总角之宴，言笑晏晏，信誓旦旦，不思其反。反是不思，亦已焉哉！——先秦·佚名《氓》
4  闺中少妇不知愁，春日凝妆上翠楼。忽见陌头杨柳色，悔教夫婿觅封侯。——唐代·王昌龄《闺怨》
5  新妆竟与画图争，知是昭阳第几名？瘦影自临春水照，卿须怜我我怜卿。——明代·冯小青《怨》
6  日居月诸，照临下土。乃如之人兮，逝不古处？胡能有定？宁不我顾。日居月诸，下土是冒。乃如之人兮，逝不相好。胡能有定？宁不我报。日居月诸，出自东方。乃如之人兮，德音无良。胡能有定？俾也可忘。日居月诸，东方自出。父兮母兮，畜我不卒。胡能有定？报我不述。——先秦·佚名《日月》
7  君子于役，不知其期，曷至哉？鸡栖于埘，日之夕矣，羊牛下来。君子于役，如之何勿思！君子于役，不日不月，曷其有佸？鸡栖于桀，日之夕矣，羊牛下括。君子于役，苟无饥渴！——先秦·佚名《君子于役》
8  绝代有佳人，幽居在空谷。自云良家子，零落依草木。关中昔丧乱，兄弟遭杀戮。官高何足论，不得收骨肉。世情恶衰歇，万事随转烛。夫婿轻薄儿，新人美如玉。合昏尚知时，鸳鸯不独宿。但见新人笑，那闻旧人哭。在山泉水清，出山泉水浊。侍婢卖珠回，牵萝补茅屋。摘花不插发，采柏动盈掬。天寒翠袖薄，日暮倚修竹。——唐代·杜甫《佳人》
9  苏溪亭上草漫漫，谁倚东风十二阑。 燕子不归春事晚，一汀烟雨杏花寒。——唐代·戴叔伦《苏溪亭》
10  打起黄莺儿，莫教枝上啼。啼时惊妾梦，不得到辽西。——唐代·金昌绪《春怨》
11  江有汜，之子归，不我以。不我以，其后也悔。江有渚，之子归，不我与。不我与，其后也处。江有沱，之子归，不我过。不我过，其啸也歌。——先秦·佚名《江有汜》
12  习习谷风，以阴以雨。黾勉同心，不宜有怒。采葑采菲，无以下体？德音莫违，及尔同死。行道迟迟，中心有违。不远伊迩，薄送我畿。谁谓荼苦，其甘如荠。宴尔新婚，如兄如弟。泾以渭浊，湜湜其沚。宴尔新婚，不我屑以。毋逝我梁，毋发我笱。我躬不阅，遑恤我后。就其深矣，方之舟之。就其浅矣，泳之游之。何有何亡，黾勉求之。凡民有丧，匍匐救之。不我能畜，反以我为仇。既阻我德，贾用不售。昔育恐育鞫，及尔颠覆。既生既育，比予于毒。我有旨蓄，亦以御冬。宴尔新婚，以我御穷。有洸有溃，既诒我肄。不念昔者，伊余来塈。——先秦·佚名《谷风》
13  终风且暴，顾我则笑，谑浪笑敖，中心是悼。终风且霾，惠然肯来，莫往莫来，悠悠我思。终风且曀，不日有曀，寤言不寐，愿言则嚏。曀曀其阴，虺虺其雷，寤言不寐，愿言则怀。——先秦·佚名《终风》
14  有所思，乃在大海南。何用问遗君，双珠玳瑁簪。用玉绍缭之。闻君有他心，拉杂摧烧之。摧烧之，当风扬其灰！从今以往，勿复相思，相思与君绝！鸡鸣狗吠，兄嫂当知之。妃呼狶！秋风肃肃晨风飔，东方须臾高知之！——两汉·佚名《有所思》
15  伯兮朅兮，邦之桀兮。伯也执殳，为王前驱。自伯之东，首如飞蓬。岂无膏沐？谁适为容！其雨其雨，杲杲出日。愿言思伯，甘心首疾。焉得谖草？言树之背。愿言思伯。使我心痗。——先秦·佚名《伯兮》
16  丁丁漏水夜何长，漫漫轻云露月光。秋逼暗虫通夕响，征衣未寄莫飞霜。——唐代·张仲素《秋夜曲》
17  君为女萝草，妾作菟丝花。轻条不自引，为逐春风斜。百丈托远松，缠绵成一家。谁言会面易，各在青山崖。女萝发馨香，菟丝断人肠。枝枝相纠结，叶叶竞飘扬。生子不知根，因谁共芬芳。中巢双翡翠，上宿紫鸳鸯。若识二草心，海潮亦可量。——唐代·李白《古意》
18  青青河畔草，郁郁园中柳。盈盈楼上女，皎皎当窗牖。娥娥红粉妆，纤纤出素手。昔为倡家女，今为荡子妇。荡子行不归，空床难独守。——两汉·佚名《青青河畔草》
19  莺啼燕语报新年，马邑龙堆路几千。家住层城临汉苑，心随明月到胡天。机中锦字论长恨，楼上花枝笑独眠。为问元戎窦车骑，何时返旆勒燕然。——唐代·皇甫冉《春思》
20  关塞年华早，楼台别望违。试衫著暖气，开镜觅春晖。燕入窥罗幕，蜂来上画衣。情催桃李艳，心寄管弦飞。妆洗朝相待，风花暝不归。梦魂何处入，寂寂掩重扉。——唐代·张若虚《代答闺梦还》
21  冰簟银床梦不成，碧天如水夜云轻。 雁声远过潇湘去，十二楼中月自明。——唐代·温庭筠《瑶瑟怨》
22  朝日残莺伴妾啼，开帘只见草萋萋。 庭前时有东风入，杨柳千条尽向西。——唐代·刘方平《代春怨》
23  金井梧桐秋叶黄，珠帘不卷夜来霜。熏笼玉枕无颜色，卧听南宫清漏长。高殿秋砧响夜阑，霜深犹忆御衣寒。银灯青琐裁缝歇，还向金城明主看。奉帚平明金殿开，暂将团扇共徘徊。玉颜不及寒鸦色，犹带昭阳日影来。真成薄命久寻思，梦见君王觉后疑。火照西宫知夜饮，分明复道奉恩时。长信宫中秋月明，昭阳殿下捣衣声。白露堂中细草迹，红罗帐里不胜情。——唐代·王昌龄《长信怨》
24  草色青青柳色黄，桃花历乱李花香。东风不为吹愁去，春日偏能惹恨长。红粉当垆弱柳垂，金花腊酒解酴醿。笙歌日暮能留客，醉杀长安轻薄儿。——唐代·贾至《春思二首》
25  明月照高楼，流光正徘徊。上有愁思妇，悲叹有余哀。借问叹者谁，言是宕子妻。君行逾十年，孤妾常独栖。君若清路尘，妾若浊水泥。浮沉各异势，会合何时谐？愿为西南风，长逝入君怀。君怀良不开，贱妾当何依。——魏晋·曹植《七哀》
26  日射纱窗风撼扉，香罗拭手春事违。 回廊四合掩寂寞，碧鹦鹉对红蔷薇。——唐代·李商隐《日射》
27  嫁得瞿塘贾，朝朝误妾期。早知潮有信，嫁与弄潮儿。——唐代·李益《江南曲》
28  中谷有蓷，暵其乾矣。有女仳离，嘅其叹矣。嘅其叹矣，遇人之艰难矣！中谷有蓷，暵其修矣。有女仳离，条其啸矣。条其啸矣，遇人之不淑矣！中谷有蓷，暵其湿矣。有女仳离，啜其泣矣。啜其泣矣，何嗟及矣！——先秦·佚名《中谷有蓷》
29  自君之出矣，不复理残机。思君如满月，夜夜减清辉。——唐代·张九龄《赋得自君之出矣》
30  低花树映小妆楼，春入眉心两点愁。 斜倚栏干背鹦鹉，思量何事不回头。——唐代·白居易《春词》
31  秋木萋萋，其叶萎黄，有鸟处山，集于苞桑。养育毛羽，形容生光，既得行云，上游曲房。离宫绝旷，身体摧藏，志念没沉，不得颉颃。虽得委禽，心有徊惶，我独伊何，来往变常。翩翩之燕，远集西羌，高山峨峨，河水泱泱。父兮母兮，进阻且长，呜呼哀哉！忧心恻伤。——两汉·王昭君《怨词》
32  东风吹水日衔山，春来长是闲。落花狼藉酒阑珊，笙歌醉梦间。佩声悄，晚妆残，凭谁整翠鬟？留连光景惜朱颜，黄昏独倚阑。——五代·李煜《阮郎归·呈郑王十二弟》
33  卢家少妇郁金堂，海燕双栖玳瑁梁。九月寒砧催木叶，十年征戍忆辽阳。白狼河北音书断，丹凤城南秋夜长。谁谓含愁独不见，更教明月照流黄。——唐代·沈佺期《古意呈补阙乔知之》
34  袅袅城边柳，青青陌上桑。提笼忘采叶，昨夜梦渔阳。——唐代·张仲素《春闺思》
35  女子弄文诚可罪，那堪咏月更吟风。磨穿铁砚非吾事，绣折金针却有功。闷无消遣只看诗，不见诗中话别离。添得情怀转萧索，始知伶俐不如痴。——宋代·朱淑真《自责二首》
36  白马金羁辽海东，罗帷绣被卧春风。 落月低轩窥烛尽，飞花入户笑床空。——唐代·李白《春怨》
37  雁尽书难寄，愁多梦不成。愿随孤月影，流照伏波营。——唐代·沈如筠《闺怨二首·其一》
38  垂柳覆金堤，蘼芜叶复齐。水溢芙蓉沼，花飞桃李蹊。采桑秦氏女，织锦窦家妻。关山别荡子，风月守空闺。恒敛千金笑，长垂双玉啼。盘龙随镜隐，彩凤逐帷低。飞魂同夜鹊，倦寝忆晨鸡。暗牖悬蛛网，空梁落燕泥。前年过代北，今岁往辽西。一去无消息，那能惜马蹄。——南北朝·薛道衡《昔昔盐》
39  孤衾引思绪。独枕怆忧端。深庭秋草绿。高门白露寒。思君起清夜。促柱奏幽兰。不怨飞蓬苦。徒伤蕙草残。行役滞风波。游人淹不归。亭皋木叶下。陇首秋云飞。寒园夕鸟集。思牖草虫悲。嗟矣当春服。安见御冬衣。鹤鸣劳永欢。采菉伤时暮。念君方远游。望妾理纨素。秋风吹绿潭。明月悬高树。佳人饰净容。招携从所务。步栏杳不极。离堂肃已扃。轩高夕杵散。气爽夜碪鸣。瑶华随步响。幽兰逐袂生。踟蹰理金翠。容与纳宵清。泛艳回烟彩。渊旋龟鹤文。凄凄合欢袖。冉冉兰麝芬。不怨杼轴苦。所悲千里分。垂泣送行李。倾首迟归云。——南北朝·柳恽《捣衣诗》
40  独上小楼春欲暮，愁望玉关芳草路。消息断，不逢人，却敛细眉归绣户。坐看落花空叹息，罗袂湿斑红泪滴。千山万水不曾行，魂梦欲教何处觅？——唐代·韦庄《木兰花·独上小楼春欲暮》
41  寒月沉沉洞房静，真珠帘外梧桐影。秋霜欲下手先知，灯底裁缝剪刀冷。——唐代·白居易《寒闺怨》
42  忆妾初嫁君，花鬟如绿云，回灯入绮帐，转面脱罗裙。 折步教人学，偷香与客熏。容颜南国重，名字北方闻。 一从失恩意，转觉身憔悴。对镜不梳头，倚窗空落泪。 新人莫恃新，秋至会无春。从来闭在长门者，必是宫中第一人。——唐代·李端《妾薄命》
43  露湿晴花春殿香，月明歌吹在昭阳。 似将海水添宫漏，共滴长门一夜长。——唐代·李益《宫怨》
44  见好花颜色，争笑东风，双脸上，晚妆同。闭小楼深阁，春景重重。三五夜，偏有恨，月明中。情未已，信曾通，满衣犹自染檀红。恨不如双燕，飞舞帘栊。春欲暮，残絮尽，柳条空。——唐代·欧阳炯《献衷心·见好花颜色》
45  春朝物候妍，愁妇镜台前。风吹数蝶乱，露洗百花鲜。试出褰罗幌，还来著锦筵。曲中愁夜夜，楼上别年年。不及随萧史，高飞向紫烟。——唐代·郑愔《春怨》
46  紫梅发初遍，黄鸟歌犹涩。谁家折杨女，弄春如不及。爱水看妆坐，羞人映花立。香畏风吹散，衣愁露沾湿。玉闺青门里，日落香车入。游衍益相思，含啼向彩帷。忆君长入梦，归晚更生疑。不及红檐燕，双栖绿草时。——唐代·王维《早春行》
47  征夫数载，萍寄他邦。去便无消息，累换星霜。月下愁听砧杵起，寒雁南行。孤眠鸾帐里，枉劳魂梦，夜夜飞扬。想君薄行，更不思量。谁为传书与？表妾衷肠。倚牅无言垂血泪，暗祝三光。万般无奈处，一炉香尽，又更添香。——唐代·佚名《凤归云·闺怨》
48  去年离别雁初归，今夜裁缝萤已飞。征客近来音信断，不知何处寄寒衣？——唐代·张纮《闺怨》
1  暖日闲窗映碧纱，小池春水浸晴霞。数树海棠红欲尽，争忍，玉闺深掩过年华。独凭绣床方寸乱，肠断，泪珠穿破脸边花。邻舍女郎相借问，音信，教人休道未还家。——唐代·欧阳炯《定风波·暖日闲窗映碧纱》
1  移家虽带郭，野径入桑麻。近种篱边菊，秋来未著花。 扣门无犬吠，欲去问西家。报道山中去，归时每日斜。——唐代·皎然《寻陆鸿渐不遇》
2  阳春无不长成，草木群类，随大风起。零落若何翩翩，中心独立一何茕。四时舍我驱驰，今我隐约欲何为？生居天壤间，忽如飞鸟栖枯枝。我今隐约欲何为？适君身体所服，何不恣君口腹所尝？冬被貂鼲温暖，夏当服绮罗轻凉。行力自苦，我将欲何为？不及君少壮之时，乘坚车、策肥马良。上有沧浪之天，今我难得久来视。下有蠕蠕之地，今我难得久来履。何不恣意遨游，从君所喜？带我宝剑。今尔何为自低昂？悲丽乎壮观，白如积雪，利若秋霜。驳犀标首，玉琢中央。帝王所服，辟除凶殃。御左右，奈何致福祥？吴之辟闾，越之步光，楚之龙泉，韩有墨阳，苗山之铤，羊头之钢。知名前代，咸自谓丽且美，曾不如君剑良绮难忘。冠青云之崔嵬，纤罗为缨，饰以翠翰，既美且轻。表容仪，俯仰垂光荣。宋之章甫，齐之高冠，亦自谓美，盖何足观？排金铺，坐玉堂。风尘不起，天气清凉。奏桓瑟，舞赵倡。女娥长歌，声协宫商。感心动耳，荡气回肠。酌桂酒，脍鲤鲂。与佳人期为乐康。前奉玉卮，为我行觞。今日乐，不可忘，乐未央。为乐常苦迟，岁月逝，忽若飞。何为自苦，使我心悲。——魏晋·曹丕《大墙上蒿行》
3  杖策招隐士，荒涂横古今。岩穴无结构，丘中有鸣琴。白云停阴冈，丹葩曜阳林。石泉漱琼瑶，纤鳞或浮沉。非必丝与竹，山水有清音。何事待啸歌？灌木自悲吟。秋菊兼餱粮，幽兰间重襟。踌躇足力烦，聊欲投吾簪。经始东山庐，果下自成榛。前有寒泉井，聊可莹心神。峭蒨青葱间，竹柏得其真。弱叶栖霜雪，飞荣流余津。爵服无常玩，好恶有屈伸。结绶生缠牵，弹冠去埃尘。惠连非吾屈，首阳非吾仁。相与观所尚，逍遥撰良辰。——魏晋·左思《招隐二首》
1  问余何意栖碧山，笑而不答心自闲。桃花流水窅然去，别有天地非人间。——唐代·李白《山中问答》
2  穷居寡人用，时忘四运周。门庭多落叶，慨然知已秋。新葵郁北牖，嘉穟养南畴。今我不为乐，知有来岁不？命室携童弱，良日登远游。——魏晋·陶渊明《酬刘柴桑》
3  寂寞掩柴扉，苍茫对落晖。鹤巢松树遍，人访荜门稀。绿竹含新粉，红莲落故衣。渡头烟火起，处处采菱归。——唐代·王维《山居即事》
4  君还石门日，朱火始改木。春草如有情，山中尚含绿。折芳愧遥忆，永路当日勖。远见故人心，平生以此足。巨海纳百川，麟阁多才贤。献书入金阙，酌醴奉琼筵。屡忝白云唱，恭闻黄竹篇。恩光照拙薄，云汉希腾迁。铭鼎倘云遂，扁舟方渺然。我留在金门，君去卧丹壑。未果三山期，遥欣一丘乐。玄珠寄象罔，赤水非寥廓。愿狎东海鸥，共营西山药。栖岩君寂灭，处世余龙蠖。良辰不同赏，永日应闲居。鸟吟檐间树，花落窗下书。缘溪见绿筱，隔岫窥红蕖。采薇行笑歌，眷我情何已。月出石镜间，松鸣风琴里。得心自虚妙，外物空颓靡。身世如两忘，从君老烟水。——唐代·李白《金门答苏秀才》
5  傲吏身闲笑五侯，西江取竹起高楼。南风不用蒲葵扇，纱帽闲眠对水鸥。——唐代·李嘉祐《寄王舍人竹楼》
6  底处凭阑思眇然，孤山塔后阁西偏。阴沉画轴林间寺，零落棋枰葑上田。秋景有时飞独鸟，夕阳无事起寒烟。迟留更爱吾庐近，只待重来看雪天。——宋代·林逋《孤山寺端上人房写望》
7  不向东山久，蔷薇几度花。白云还自散，明月落谁家。我今携谢妓，长啸绝人群。欲报东山客，开关扫白云。——唐代·李白《忆东山二首》
8  偶来松树下，高枕石头眠。山中无历日，寒尽不知年。——唐代·太上隐者《答人》
9  终南有茅屋，前对终南山。终年无客常闭关，终日无心长自闲。不妨饮酒复垂钓，君但能来相往还。——唐代·王维《答张五弟》
10  王子析道论，微言破秋毫。还归布山隐，兴入天云高。尔去安可迟？瑶草恐衰歇。我心亦怀归，屡梦松上月。傲然遂独往，长啸开岩扉。林壑久已芜，石道生蔷薇。愿言弄笙鹤，岁晚来相依。——唐代·李白《赠别王山人归布山》
11  桃源一向绝风尘，柳市南头访隐沦。到门不敢题凡鸟，看竹何须问主人。城上青山如屋里，东家流水入西邻。闭户著书多岁月，种松皆老作龙鳞。——唐代·王维《春日与裴迪过新昌里访吕逸人不遇》
12  无才不敢累明时，思向东溪守故篱。岂厌尚平婚嫁早，却嫌陶令去官迟。草间蛩响临秋急，山里蝉声薄暮悲。寂寞柴门人不到，空林独与白云期。——唐代·王维《早秋山中作》
13  夜静群动息，时闻隔林犬。却忆山中时，人家涧西远。羡君明发去，采蕨轻轩冕。——唐代·王维《春夜竹亭赠钱少府归蓝田》
14  无媒径路草萧萧，自古云林远市朝。公道世间唯白发，贵人头上不曾饶。——唐代·杜牧《送隐者一绝》
15  独游屡忘归，况此隐沦处。濯发清泠泉，月明不能去。更怜垂纶叟，静若沙上鹭。一论白云心，千里沧州趣。芦中野火尽，浦口秋山曙。叹息分枝禽，何时更相遇？——唐代·钱起《蓝田溪与渔者宿》
16  山雨溪风卷钓丝，瓦瓯篷底独斟时。醉来睡着无人唤，流到前溪也不知。——唐代·杜荀鹤《溪兴》
17  送君尽惆怅，复送何人归。几日同携手，一朝先拂衣。东山有茅屋，幸为扫荆扉。当亦谢官去，岂令心事违。——唐代·王维《送张五归山》
18  采樵入深山，山深树重叠。桥崩卧槎拥，路险垂藤接。日落伴将稀，山风拂萝衣。长歌负轻策，平野望烟归。——唐代·孟浩然《采樵作》
19  纳湖诗筒连画卷，坐看复行吟。想像南湖水，秋来几许深。东渚小山幽桂丛，岁暮霭佳色。花落洞庭波，秋风渺何极！咏归桥绿涨平湖水，朱栏跨小桥。舞雩千载事，历历在今朝。船斋考盘虽在陆，滉漾水云深。正尔沧洲趣，难忘魏阙心。丽泽堂堂后林阴密，堂前湖水深。感君怀我意，千里梦相寻。兰涧光风浮碧涧，兰杜日猗猗。竟岁无人采，含薰祗自知。书楼君家一编书，不自圯上得。石室寄林端，时来玩幽赜。山斋藏书楼上头，读书楼下屋。怀哉千载心，俯仰数椽足。蒙轩先生湖海姿，蒙养今自閟。铭坐仰先贤，点画存彖系。石疏此竹下渠，漱彼涧中石。暮馆绕寒声，秋空动澄碧。卷云亭西山云气深，徙倚一舒　。浩荡忽搴开，为君展遐眺。柳堤渚华初出水，堤树亦成行。吟罢天津句，　风拂面凉。月榭月色三秋白，湖光四面平。与君凌倒景，上下极空明。濯清涉江采芙蓉，十反心无斁。不遇无极翁，深衷竟谁识？西屿朝吟东渚风，夕弄西屿月。人境谅非遥，湖山自幽绝。淙琤谷湖光湛不流，嵌窦亦潜注。倚杖忽琮琤，竹深无觅处。听雨舫彩舟停画桨，容与得欹眠。梦破蓬窗雨，寒声动一川。梅堤仙人冰雪姿，贞秀绝伦拟。驿使讵知闻，寻香问烟水。采菱舟湖平秋水碧，桂棹木兰舟。一曲菱歌晚，惊飞欲下鸥。南阜高丘复层观，何日去登临？一目长空尽，寒江列暮岑。——宋代·朱熹《奉同张敬夫城南二十咏》
20  五岳盘神基，四渎涌荡津。动求目方智，默守标静仁。苟不宴出处，托好有常因。寻元存终古，洞往想逸民。玉洁箕岩下，金声濑沂滨。卷华藏纷雾，振褐拂埃尘。迹从尺蠖曲，道与腾龙伸。峻无单豹伐，分非首阳真。长啸归林岭，潇洒任陶钧。——魏晋·支遁《咏利城山居》
21  野径深藏隐者家，岸沙分路带溪斜。马蹄残雪六七里，山嘴有梅三四花。黄叶拥篱埋药草，青灯煨芋话桑麻。一生烟雨蓬茅底，不梦金貂侍玉华。——宋代·方岳《梦寻梅》
22  竹树绕吾庐，清深趣有余。鹤闲临水久，蜂懒采花疏。酒病妨开卷，春阴入荷锄。尝怜古图画，多半写樵渔。——宋代·林逋《小隐自题》
23  谷口来相访，空斋不见君。涧花然暮雨，潭树暖春云。门径稀人迹，檐峰下鹿群。衣裳与枕席，山霭碧氛氲。——唐代·岑参《高冠谷口招郑鄠》
1  香刹夜忘归，松清古殿扉。灯明方丈室，珠系比丘衣。白日传心净，青莲喻法微。天花落不尽，处处鸟衔飞。——唐代·綦毋潜《宿龙兴寺》
1  清溪深不测，隐处唯孤云。松际露微月，清光犹为君。茅亭宿花影，药院滋苔纹。余亦谢时去，西山鸾鹤群。——唐代·常建《宿王昌龄隐居》
2  八月九月芦花飞，南谿老人重钓归。秋山入帘翠滴滴，野艇倚槛云依依。却把渔竿寻小径，闲梳鹤发对斜晖。翻嫌四皓曾多事，出为储皇定是非。——唐代·张志和《渔父》
3  李侯有佳句，往往似阴铿。余亦东蒙客，怜君如弟兄。醉眠秋共被，携手日同行。更想幽期处，还寻北郭生。入门高兴发，侍立小童清。落景闻寒杵，屯云对古城。向来吟橘颂，谁欲讨莼羹。不愿论簪笏，悠悠沧海情。——唐代·杜甫《与李十二白同寻范十隐居》
1  秋花惨淡秋草黄，耿耿秋灯秋夜长。已觉秋窗秋不尽，那堪风雨助凄凉！助秋风雨来何速？惊破秋窗秋梦绿。抱得秋情不忍眠，自向秋屏移泪烛。泪烛摇摇爇短檠，牵愁照恨动离情。谁家秋院无风入？何处秋窗无雨声？罗衾不奈秋风力，残漏声催秋雨急。连宵脉脉复飕飕，灯前似伴离人泣。寒烟小院转萧条，疏竹虚窗时滴沥。不知风雨几时休，已教泪洒窗纱湿。——清代·曹雪芹《代别离·秋窗风雨夕》
2  独坐悲双鬓，空堂欲二更。雨中山果落，灯下草虫鸣。白发终难变，黄金不可成。欲知除老病，唯有学无生。——唐代·王维《秋夜独坐》
1  青云少年子，挟弹章台左。鞍马四边开，突如流星过。金丸落飞鸟，夜入琼楼卧。夷齐是何人，独守西山饿。——唐代·李白《少年子》
1  洛阳城东桃李花，飞来飞去落谁家？洛阳女儿惜颜色，坐见落花长叹息。今年花落颜色改，明年花开复谁在？已见松柏摧为薪，更闻桑田变成海。古人无复洛城东，今人还对落花风。年年岁岁花相似，岁岁年年人不同。寄言全盛红颜子，应怜半死白头翁。此翁白头真可怜，伊昔红颜美少年。公子王孙芳树下，清歌妙舞落花前。光禄池台文锦绣，将军楼阁画神仙。一朝卧病无相识，三春行乐在谁边？宛转蛾眉能几时？须臾鹤发乱如丝。但看古来歌舞地，唯有黄昏鸟雀悲。——唐代·刘希夷《代悲白头翁》
2  落花落，落花纷漠漠。绿叶青跗映丹萼，与君裴回上金阁。影拂妆阶玳瑁筵，香飘舞馆茱萸幕。落花飞，燎乱入中帷。落花春正满，春人归不归。落花度，氛氲绕高树。落花春已繁，春人春不顾。绮阁青台静且闲，罗袂红巾复往还。盛年不再得，高枝难重攀。试复旦游落花里，暮宿落花间。与君落花院，台上起双鬟。——唐代·王勃《落花落》
3  百金买骏马，千金买美人；万金买高爵，何处买青春？——清代·屈复《偶然作》
4  青春几何时，黄鸟鸣不歇。天涯失乡路，江外老华发。心飞秦塞云，影滞楚关月。身世殊烂漫，田园久芜没。岁晏何所从？长歌谢金阙。——唐代·李白《江南春怀》
1  谁家玉笛暗飞声，散入春风满洛城。 此夜曲中闻折柳，何人不起故园情。——唐代·李白《春夜洛城闻笛》
2  吴丝蜀桐张高秋，空山凝云颓不流。江娥啼竹素女愁，李凭中国弹箜篌。昆山玉碎凤凰叫，芙蓉泣露香兰笑。十二门前融冷光，二十三丝动紫皇。女娲炼石补天处，石破天惊逗秋雨。梦入神山教神妪，老鱼跳波瘦蛟舞。吴质不眠倚桂树，露脚斜飞湿寒兔。——唐代·李贺《李凭箜篌引》
3  泠泠七弦上，静听松风寒。古调虽自爱，今人多不弹。——唐代·刘长卿《听弹琴》
4  何人劚得一片木，三尺春冰五音足。一弹决破真珠囊，迸落金盘声断续。飘飘飖飖寒丁丁，虫豸出蛰神鬼惊。秋鸿叫侣代云黑，猩猩夜啼蛮月明。潏潏汩汩声不定，胡雏学汉语未正。若似长安月蚀时，满城敲鼓声噒噒。青山飞起不压物，野水流来欲湿人。伤心忆得陈后主，春殿半酣细腰舞。黄莺百舌正相呼，玉树后庭花带雨。二妃哭处山重重，二妃没后云溶溶。夜深霜露锁空庙，零落一丛斑竹风。金谷园中草初绿，石崇一弄思归曲。当时二十四友人，手把金杯听不足。又似贾客蜀道间，千铎万磬鸣空山。未若此调呦呦兮啁啁，嘈嘈兮啾啾。引之于山，兽不能走。吹之于水，鱼不能游。方知此艺不可有，人间万事凭双手。若何为我再三弹，送却花前一尊酒。——唐代·牛殳《琵琶行》
5  鸣筝金粟柱，素手玉房前。欲得周郎顾，时时误拂弦。——唐代·李端《听筝》
6  蜀僧抱绿绮，西下峨眉峰。为我一挥手，如听万壑松。 客心洗流水，余响入霜钟。不觉碧山暮，秋云暗几重。——唐代·李白《听蜀僧濬弹琴》
7  晚妆初了明肌雪，春殿嫔娥鱼贯列。笙箫吹断水云间，重按霓裳歌遍彻。临春谁更飘香屑？醉拍阑干情味切。归时休放烛光红，待踏马蹄清夜月。——五代·李煜《木兰花·晚妆初了明肌雪》
8  昵昵儿女语，恩怨相尔汝。划然变轩昂，勇士赴敌场。浮云柳絮无根蒂，天地阔远随飞扬。喧啾百鸟群，忽见孤凤皇。&凤皇 一作 凤凰）跻攀分寸不可上，失势一落千丈强。嗟余有两耳，未省听丝篁。自闻颖师弹，起坐在一旁。推手遽止之，湿衣泪滂滂。颖乎尔诚能，无以冰炭置我肠！——唐代·韩愈《听颖师弹琴》
9  今日良宴会，欢乐难具陈。弹筝奋逸响，新声妙入神。令德唱高言，识曲听其真。齐心同所愿，含意俱未申。人生寄一世，奄忽若飙尘。何不策高足，先据要路津。无为守穷贱，坎坷长苦辛。——两汉·佚名《今日良宴会》
10  凤吹声如隔彩霞，不知墙外是谁家。重门深锁无寻处，疑有碧桃千树花。——唐代·郎士元《听邻家吹笙》
11  善鼓云和瑟，常闻帝子灵。冯夷空自舞，楚客不堪听。苦调凄金石，清音入杳冥。苍梧来怨慕，白芷动芳馨。流水传潇浦，悲风过洞庭。曲终人不见，江上数峰青。——唐代·钱起《省试湘灵鼓瑟》
12  主人有酒欢今夕，请奏鸣琴广陵客。月照城头乌半飞，霜凄万树风入衣。铜炉华烛烛增辉，初弹渌水后楚妃。一声已动物皆静，四座无言星欲稀。清淮奉使千馀里，敢告云山从此始。——唐代·李颀《琴歌》
13  吴丝蜀桐张高秋，空山凝云颓不流。江娥啼竹素女愁，李凭中国弹箜篌。昆山玉碎凤凰叫，芙蓉泣露香兰笑。十二门前融冷光，二十三丝动紫皇。女娲炼石补天处，石破天惊逗秋雨。梦入神山教神妪，老鱼跳波瘦蛟舞。吴质不眠倚桂树，露脚斜飞湿寒兔。——唐代·李贺《李凭箜篌引》
14  胡人吹笛戍楼间，楼上萧条海月闲。 借问落梅凡几曲，从风一夜满关山。——唐代·高适《和王七玉门关听吹笛》
15  冬夜夜寒觉夜长，沉吟久坐坐北堂。冰合井泉月入闺，金缸青凝照悲啼。金缸灭，啼转多。掩妾泪，听君歌。歌有声，妾有情。情声合，两无违。一语不入意，从君万曲梁尘飞。——唐代·李白《夜坐吟》
16  寒山吹笛唤春归，迁客相看泪满衣。 洞庭一夜无穷雁，不待天明尽北飞。——唐代·李益《春夜闻笛》
17  我昔元和侍宪皇，曾陪内宴宴昭阳。千歌万舞不可数，就中最爱霓裳舞。舞时寒食春风天，玉钩栏下香案前。案前舞者颜如玉，不著人间俗衣服。虹裳霞帔步摇冠，钿璎纍纍佩珊珊。娉婷似不任罗绮，顾听乐悬行复止。磬箫筝笛递相搀，击恹弹吹声逦迤。散序六奏未动衣，阳台宿云慵不飞。中序擘騞初入拍，秋竹竿裂春冰坼。飘然转旋回雪轻，嫣然纵送游龙惊。小垂手后柳无力，斜曳裾时云欲生。螾蛾敛略不胜态，风袖低昂如有情。上元点鬟招萼绿，王母挥袂别飞琼。繁音急节十二遍，跳珠撼玉何铿铮！翔鸾舞了却收翅，唳鹤曲终长引声。当时乍见惊心目，凝视谛听殊未足。一落人间八九年，耳冷不曾闻此曲。湓城但听山魈语，巴峡唯闻杜鹃哭。移领钱塘第二年，始有心情问丝竹。玲珑箜篌谢好筝，陈宠觱栗沈平笙。清弦脆管纤纤手，教得霓裳一曲成。虚白亭前湖水畔，前后祇应三度按。便除庶子抛却来，闻道如今各星散。今年五月至苏州，朝钟暮角催白头。贪看案牍常侵夜，不听笙歌直到秋。秋来无事多闲闷，忽忆霓裳无处问。闻君部内多乐徒，问有霓裳舞者无？答云七县十万户，无人知有霓裳舞。唯寄长歌与我来，题作霓裳羽衣谱。四幅花笺碧间红，霓裳实录在其中。千姿万状分明见，恰与昭阳舞者同。眼前仿佛覩形质，昔日今朝想如一。疑从魂梦呼召来，似著丹青图写出。我爱霓裳君合知，发于歌咏形于诗。君不见我歌云“惊破霓裳羽衣曲”，又不见我诗云“曲爱霓裳未拍时”。由来能事皆有主，杨氏创声君造谱。君言此舞难得人，须是倾城可怜女。吴妖小玉飞作烟，越艳西施化为土。娇花巧笑久寂寥，娃馆苎萝空处所。如君所言诚有是，君试从容听我语。若求国色始翻传，但恐人间废此舞。妍媸优劣宁相远，大都只在人抬举。李娟张态君莫嫌，亦拟随宜且教取。——唐代·白居易《霓裳羽衣舞歌》
18  南山截竹为觱篥，此乐本自龟兹出。流传汉地曲转奇，凉州胡人为我吹。傍邻闻者多叹息，远客思乡皆泪垂。世人解听不解赏，长飙风中自来往。枯桑老柏寒飕飗，九雏鸣凤乱啾啾。龙吟虎啸一时发，万籁百泉相与秋。忽然更作渔阳掺，黄云萧条白日暗。变调如闻杨柳春，上林繁花照眼新。岁夜高堂列明烛，美酒一杯声一曲。——唐代·李颀《听安万善吹觱篥歌》
19  孤舟微月对枫林，分付鸣筝与客心。岭色千重万重雨，断弦收与泪痕深。——唐代·王昌龄《听流人水调子》
20  拂彼白石，弹吾素琴。幽涧愀兮流泉深，善手明徽高张清。心寂历似千古，松飕飗兮万寻。中见愁猿吊影而危处兮，叫秋木而长吟。客有哀时失职而听者，泪淋浪以沾襟。乃缉商缀羽，潺湲成音。吾但写声发情于妙指，殊不知此曲之古今。幽涧泉，鸣深林。——唐代·李白《幽涧泉》
21  昨夜谁为吴会吟，风生万壑振空林。龙惊不敢水中卧，猿啸时闻岩下音。我宿黄山碧溪月，听之却罢松间琴。朝来果是沧洲逸，酤酒醍盘饭霜栗。半酣更发江海声，客愁顿向杯中失。——唐代·李白《夜泊黄山闻殷十四吴吟》
22  阮籍推名饮，清风坐竹林。半酣下衫袖，拂拭龙唇琴。一杯弹一曲，不觉夕阳沉。余意在山水，闻之谐夙心。——唐代·孟浩然《听郑五愔弹琴》
23  有瞽有瞽，在周之庭。设业设虡，崇牙树羽。应田县鼓，鞉磬柷圉。既备乃奏，箫管备举。喤々厥声，肃雍和鸣，先祖是听。我客戾止，永观厥成。——先秦·佚名《周颂·有瞽》
24  丝竹发歌响，假器扬清音。不知歌谣妙，声势出口心。——唐代·陆龟蒙《大子夜歌二首·其二》
25  佶傈金虬石潭古，勺陂潋滟幽修语。湘君宝马上神云，碎佩丛铃满烟雨。吾闻三十六宫花离离，软风吹春星斗稀。玉晨冷磬破昏梦，天露未干香着衣。云钗委坠垂云发，小响丁当逐回雪。晴碧烟滋重叠山，罗屏半掩桃花月。太平天子驻云车，龙炉勃郁双蟠拏。宫中近臣抱扇立，侍女低鬟落翠花。乱珠触续正跳荡，倾头不觉金乌斜。我亦为君长叹息，缄情远寄愁无色。莫沾香梦绿杨丝，千里春风正无力。——唐代·温庭筠《郭处士击瓯歌》
1  天命玄鸟，降而生商，宅殷土芒芒。古帝命武汤，正域彼四方。方命厥后，奄有九有。商之先后，受命不殆，在武丁孙子。武丁孙子，武王靡不胜。龙旂十乘，大糦是承。邦畿千里，维民所止，肇域彼四海。四海来假，来假祁祁。景员维河。殷受命咸宜，百禄是何。——先秦·佚名《商颂·玄鸟》
2  挞彼殷武，奋伐荆楚。深入其阻，裒荆之旅。有截其所，汤孙之绪。维女荆楚，居国南乡。昔有成汤，自彼氐羌，莫敢不来享，莫敢不来王。曰商是常。天命多辟，设都于禹之绩。岁事来辟，勿予祸适，稼穑匪解。天命降监，下民有严。不僭不滥，不敢怠遑。命于下国，封建厥福。商邑翼翼，四方之极。赫赫厥声，濯濯厥灵。寿考且宁，以保我后生。陟彼景山，松伯丸丸。是断是迁，方斫是虔。松桷有梴，旅楹有闲，寝成孔安。——先秦·佚名《商颂·殷武》
3  猗与那与！置我鞉鼓。奏鼓简简，衎我烈祖。汤孙奏假，绥我思成。鞉鼓渊渊，嘒嘒管声。既和且平，依我磬声。於赫汤孙！穆穆厥声。庸鼓有斁，万舞有奕。我有嘉客，亦不夷怿。自古在昔，先民有作。温恭朝夕，执事有恪，顾予烝尝，汤孙之将。——先秦·佚名《商颂·那》
4  嗟嗟烈祖！有秩斯祜。申锡无疆，及尔斯所。既载清酤，赉我思成。亦有和羹，既戒既平。鬷假无言，时靡有争。绥我眉寿，黄耇无疆。约軧错衡，八鸾鸧鸧。以假以享，我受命溥将。自天降康，丰年穰穰。来假来飨，降福无疆。顾予烝尝，汤孙之将。——先秦·佚名《商颂·烈祖》
5  丰年多黍多稌，亦有高廪，万亿及秭。为酒为醴，烝畀祖妣。以洽百礼，降福孔皆。——先秦·佚名《周颂·丰年》
6  公莫舞歌者，咏项伯翼蔽刘沛公也。会中壮士，灼灼于人，故无复书；且南北乐府率有歌引。贺陋诸家，今重作公莫舞歌云。方花古础排九楹，刺豹淋血盛银罂。华筵鼓吹无桐竹，长刀直立割鸣筝。横楣粗锦生红纬，日炙锦嫣王未醉。腰下三看宝玦光，项庄掉鞘栏前起。材官小尘公莫舞，座上真人赤龙子。芒砀云端抱天回，咸阳王气清如水。铁枢铁楗重束关，大旗五丈撞双环。汉王今日须秦印，绝膑刳肠臣不论。——唐代·李贺《公莫舞歌》
7  帐殿郁崔嵬，仙游实壮哉。晓云连幕卷，夜火杂星回。谷暗千旗出，山鸣万乘来。扈从良可赋，终乏掞天才。——唐代·宋之问《扈从登封途中作》
1  野水参差落涨痕，疏林欹倒出霜根。扁舟一棹归何处？家在江南黄叶村。人间斤斧日创夷，谁见龙蛇百尺姿。不是溪山成独往，何人解作挂猿枝。——宋代·苏轼《书李世南所画秋景二首》
2  张生手持石鼓文，劝我试作石鼓歌。少陵无人谪仙死，才薄将奈石鼓何。周纲凌迟四海沸，宣王愤起挥天戈。大开明堂受朝贺，诸侯剑佩鸣相磨。蒐于岐阳骋雄俊，万里禽兽皆遮罗。镌功勒成告万世，凿石作鼓隳嵯峨。从臣才艺咸第一，拣选撰刻留山阿。雨淋日灸野火燎，鬼物守护烦撝呵。公从何处得纸本，毫发尽备无差讹。辞严义密读难晓，字体不类隶与蝌。年深岂免有缺画，快剑斫断生蛟鼍。鸾翔凤翥众仙下，珊瑚碧树交枝柯。金绳铁索锁钮壮，古鼎跃水龙腾梭。陋儒编诗不收入，二雅褊迫无委蛇。孔子西行不到秦，掎摭星宿遗羲娥。嗟余好古生苦晚，对此涕泪双滂沱。忆昔初蒙博士征，其年始改称元和。故人从军在右辅，为我度量掘臼科。濯冠沐浴告祭酒，如此至宝存岂多。毡包席裹可立致，十鼓只载数骆驼。荐诸太庙比郜鼎，光价岂止百倍过。圣恩若许留太学，诸生讲解得切磋。观经鸿都尚填咽，坐见举国来奔波。剜苔剔藓露节角，安置妥帖平不颇。大厦深檐与盖覆，经历久远期无佗。中朝大官老于事，讵肯感激徒媕婀。牧童敲火牛砺角，谁复著手为摩挲。日销月铄就埋没，六年西顾空吟哦。羲之俗书趁姿媚，数纸尚可博白鹅。继周八代争战罢，无人收拾理则那。方今太平日无事，柄任儒术崇丘轲。安能以此尚论列，愿借辩口如悬河。石鼓之歌止于此，呜呼吾意其蹉跎。——唐代·韩愈《石鼓歌》
1  吾家洗砚池头树，个个花开淡墨痕。不要人夸好颜色，只流清气满乾坤。&版本一&我家洗砚池边树，朵朵花开淡墨痕。不要人夸颜色好，只留清气满乾坤。&版本二&——元代·王冕《墨梅》
2  咬定青山不放松，立根原在破岩中。千磨万击还坚劲，任尔东西南北风。——清代·郑燮《竹石》
3  竹外桃花三两枝，春江水暖鸭先知。蒌蒿满地芦芽短，正是河豚欲上时。两两归鸿欲破群，依依还似北归人。遥知朔漠多风雪，更待江南半月春。——宋代·苏轼《惠崇春江晚景二首》
4  衙斋卧听萧萧竹，疑是民间疾苦声；些小吾曹州县吏，一枝一叶总关情。——清代·郑燮《潍县署中画竹呈年伯包大丞括》
5  谁谓伤心画不成，画人心逐世人情。 君看六幅南朝事，老木寒云满故城。——唐代·韦庄《金陵图》
6  一蓑一笠一扁舟，一丈丝纶一寸钩。一曲高歌一樽酒，一人独钓一江秋。——清代·王士祯《题秋江独钓图》
7  素练风霜起，苍鹰画作殊。?身思狡兔，侧目似愁胡。绦镟光堪摘，轩楹势可呼。何当击凡鸟，毛血洒平芜。——唐代·杜甫《画鹰》
8  碧水丹山映杖藜，夕阳犹在小桥西。微吟不道惊溪鸟，飞入乱云深处啼。——明代·沈周《题画》
9  玉雪窍玲珑，纷披绿映红。生生无限意，只在苦心中。——元代·吴师道《莲藕花叶图》
10  挥毫落纸墨痕新，几点梅花最可人。愿借天风吹得远，家家门巷尽成春。——清代·李方膺《题画梅》
11  春草细还生，春雏养渐成。茸茸毛色起，应解自呼名。——元代·揭傒斯《画鸭》
12  国初已来画鞍马，神妙独数江都王。将军得名三十载，人间又见真乘黄。曾貌先帝照夜白，龙池十日飞霹雳。内府殷红玛瑙盘，婕妤传诏才人索。盘赐将军拜舞归，轻纨细绮相追飞。贵戚权门得笔迹，始觉屏障生光辉。昔日太宗拳毛騧，近时郭家狮子花。今之新图有二马，复令识者久叹嗟。此皆骑战一敌万，缟素漠漠开风沙。其余七匹亦殊绝，迥若寒空动烟雪。霜蹄蹴踏长楸间，马官厮养森成列。可怜九马争神骏，顾视清高气深稳。借问苦心爱者谁，后有韦讽前支遁。忆昔巡幸新丰宫，翠华拂天来向东。腾骧磊落三万匹，皆与此图筋骨同。自从献宝朝河宗，无复射蛟江水中。君不见金粟堆前松柏里，龙媒去尽鸟呼风。——唐代·杜甫《韦讽录事宅观曹将军画马图》
13  山苍苍，水茫茫，大孤小孤江中央。崖崩路绝猿鸟去，惟有乔木搀天长。客舟何处来，棹歌中流声抑扬。沙平风软望不到，孤山久与船低昂。峨峨两烟鬟，晓镜开新妆。舟中贾客莫漫狂，小姑前年嫁彭郎。——宋代·苏轼《李思训画长江绝岛图》
14  垂钓板桥东，雪压蓑衣冷。江寒水不流，鱼嚼梅花影。——清代·释敬安《题寒江钓雪图》
15  璇室群酣夜，璜溪独钓时。浮云看富贵，流水淡须眉。偶应非熊兆，尊为帝者师。轩裳如固有，千载起人思。——明代·刘基《题太公钓渭图》
16  峨眉高出西极天，罗浮直与南溟连。名公绎思挥彩笔，驱山走海置眼前。满堂空翠如可扫，赤城霞气苍梧烟。洞庭潇湘意渺绵，三江七泽情洄沿。惊涛汹涌向何处，孤舟一去迷归年。征帆不动亦不旋，飘如随风落天边。心摇目断兴难尽，几时可到三山巅。西峰峥嵘喷流泉，横石蹙水波潺湲。东崖合沓蔽轻雾，深林杂树空芊绵。此中冥昧失昼夜，隐几寂听无鸣蝉。长松之下列羽客，对坐不语南昌仙。南昌仙人赵夫子，妙年历落青云士。讼庭无事罗众宾，杳然如在丹青里。五色粉图安足珍，真仙可以全吾身。若待功成拂衣去，武陵桃花笑杀人。——唐代·李白《当涂赵炎少府粉图山水歌》
17  惠崇烟雨归雁，坐我潇湘洞庭。欲唤扁舟归去，故人言是丹青。能作山川远势，白头惟有郭熙。却写李成骤雨，惜无六幅鹅溪。徐生脱水双鱼，吹沫相看晚图。老矣个中得计，作书远寄江湖。折苇枯荷共晚，红榴苦竹同时。睡鸭不知飘雪，寒雀四顾风枝。子母猿号槲叶，山南山北危机。世故谁能樗里，彀中皆是由基。——宋代·黄庭坚《题郑防画夹五首》
1  两句三年得，一吟双泪流。知音如不赏，归卧故山秋。——唐代·贾岛《题诗后》
2  沅湘流不尽，屈子怨何深。日暮秋风起，萧萧枫树林。——唐代·戴叔伦《过三闾庙》
1  爆竹声中一岁除，春风送暖入屠苏。千门万户曈曈日，总把新桃换旧符。——宋代·王安石《元日》
2  楚人悲屈原，千载意未歇。精魂飘何处，父老空哽咽。至今沧江上，投饭救饥渴。遗风成竞渡，哀叫楚山裂。屈原古壮士，就死意甚烈。世俗安得知，眷眷不忍决。南宾旧属楚，山上有遗塔。应是奉佛人，恐子就沦灭。此事虽无凭，此意固已切。古人谁不死，何必较考折。名声实无穷，富贵亦暂热。大夫知此理，所以持死节。——宋代·苏轼《屈原塔》
3  山上层层桃李花，云间烟火是人家。银钏金钗来负水，长刀短笠去烧畲。&烧畲 同 烧畬）——唐代·刘禹锡《竹枝词九首·其九》
4  重五山村好，榴花忽已繁。粽包分两髻，艾束著危冠。旧俗方储药，羸躯亦点丹。日斜吾事毕，一笑向杯盘。——宋代·陆游《乙卯重五诗》
5  寂寂柴门村落里，也教插柳记年华。禁烟不到粤人国，上冢亦携庞老家。汉寝唐陵无麦饭，山溪野径有梨花。一樽径籍青苔卧，莫管城头奏暮笳。——宋代·赵鼎《寒食》
6  共骇群龙水上游，不知原是木兰舟。云旗猎猎翻青汉，雷鼓嘈嘈殷碧流。屈子冤魂终古在，楚乡遗俗至今留。江亭暇日堪高会，醉讽离骚不解愁。——明代·边贡《午日观竞渡》
7  照江叠节，载画舫之清冰；待月举杯，呼芳樽于绿净。拜华星之坠几，约明月之浮槎。风雨满城，何幸两重阳之近；江山如画，尚从前赤壁之游。槁秸申酬，轮嗣布。——宋代·文天祥《回董提举中秋请宴启》
8  野店垂杨步，荒祠苦竹丛。鹭窥芦箔水，鸟啄纸钱风。媪引浓妆女，儿扶烂醉翁。深村时节好，应为去年丰。——宋代·范成大《寒食郊行书事》
9  代马秋不归，缁纨无复绪。迎寒理衣缝，映月抽纤缕。的皪愁睇光，连娟思眉聚。清露下罗衣，秋风吹玉柱。流阴稍已多，馀光亦难取。——南北朝·柳恽《七夕穿针》
10  有龙于飞，周遍天下。五蛇从之，为之承辅。龙返其乡，得其处所。四蛇从之，得其露雨。一蛇羞之，桥死于中野。——先秦·佚名《龙蛇歌》
1  白帝城头春草生，白盐山下蜀江清。南人上来歌一曲，北人莫上动乡情。山桃红花满上头，蜀江春水拍山流。花红易衰似郎意，水流无限似侬愁。江上朱楼新雨晴，瀼西春水縠文生。桥东桥西好杨柳，人来人去唱歌行。日出三竿春雾消，江头蜀客驻兰桡。凭寄狂夫书一纸，信在成都万里桥。两岸山花似雪开，家家春酒满银杯。昭君坊中多女伴，永安宫外踏青来。城西门前滟滪堆，年年波浪不能摧。懊恼人心不如石，少时东去复西来。瞿塘嘈嘈十二滩，此中道路古来难。长恨人心不如水，等闲平地起波澜。巫峡苍苍烟雨时，清猿啼在最高枝。个里愁人肠自断，由来不是此声悲。山上层层桃李花，云间烟火是人家。银钏金钗来负水，长刀短笠去烧畲。——唐代·刘禹锡《竹枝词九首》
1  凄凉宝剑篇，羁泊欲穷年。黄叶仍风雨，青楼自管弦。新知遭薄俗，旧好隔良缘。心断新丰酒，销愁斗几千。——唐代·李商隐《风雨》
1  桂花香馅裹胡桃，江米如珠井水淘。见说马家滴粉好，试灯风里卖元宵。——清代·符曾《上元竹枝词》
2  紫青莼菜卷荷香，玉雪芹芽拔薤长。自撷溪毛充晚供，短篷风雨宿横塘。湖莲旧荡藕新翻，小小荷钱没涨痕。斟酌梅天风浪紧，更从外水种芦根。胡蝶双双入菜花，日长无客到田家。鸡飞过篱犬吠窦，知有行商来买茶。湔裙水满绿苹洲，上巳微寒懒出游。薄暮蛙声连晓闹，今年田稻十分秋。新绿园林晓气凉，晨炊蚤出看移秧。百花飘尽桑麻小，来路风来阿魏香。三旬蚕忌闭门中，邻曲都无步往踪。犹是晓晴风露下，采桑时节暂相逢。污莱一棱水周围，岁岁蜗庐没半扉。不看茭青难护岸，小舟撑取葑田归。茅针香软渐包茸，蓬櫑甘酸半染红。采采归来儿女笑，杖头高挂小筠笼。海雨江风浪作堆，时新鱼菜逐春回。荻芽抽笋河魨上，楝子开花石首来。谷雨如丝复似尘，煮瓶浮蜡正尝新。牡丹破萼樱桃熟，未许飞花减却春。雨后山家起较迟，天窗晓色半熹微。老翁欹枕听莺啭，童子开门放燕飞。乌鸟投林过客稀，前山烟暝到柴扉。小童一棹舟如叶，独自编阑鸭阵归。——宋代·范成大《晚春田园杂兴》
1  花间一壶酒，独酌无相亲。举杯邀明月，对影成三人。月既不解饮，影徒随我身。暂伴月将影，行乐须及春。我歌月徘徊，我舞影零乱。醒时同交欢，醉后各分散。永结无情游，相期邈云汉。——唐代·李白《月下独酌四首·其一》
2  绿蚁新醅酒，红泥小火炉。晚来天欲雪，能饮一杯无？——唐代·白居易《问刘十九》
3  葡萄美酒夜光杯，欲饮琵琶马上催。醉卧沙场君莫笑，古来征战几人回?秦中花鸟已应阑，塞外风沙犹自寒。夜听胡笳折杨柳，教人意气忆长安。——唐代·王翰《凉州词二首》
4  花间一壶酒，独酌无相亲。举杯邀明月，对影成三人。月既不解饮，影徒随我身。暂伴月将影，行乐须及春。我歌月徘徊，我舞影零乱。醒时相交欢，醉后各分散。（另版本“相”为“同”）永结无情游，相期邈云汉。天若不爱酒，酒星不在天。地若不爱酒，地应无酒泉。天地既爱酒，爱酒不愧天。已闻清比圣，复道浊如贤。贤圣既已饮，何必求神仙。三杯通大道，一斗合自然。但得酒中趣，勿为醒者传。三月咸阳城，千花昼如锦。谁能春独愁，对此径须饮。穷通与修短，造化夙所禀。一樽齐死生，万事固难审。醉後失天地，兀然就孤枕。不知有吾身，此乐最为甚。穷愁千万端，美酒三百杯。愁多酒虽少，酒倾愁不来。所以知酒圣，酒酣心自开。辞粟卧首阳，屡空饥颜回。当代不乐饮，虚名安用哉。蟹螯即金液，糟丘是蓬莱。且须饮美酒，乘月醉高台。——唐代·李白《月下独酌四首》
5  风吹柳花满店香，吴姬压酒唤客尝。金陵子弟来相送，欲行不行各尽觞。请君试问东流水，别意与之谁短长。——唐代·李白《金陵酒肆留别》
6  今日云景好，水绿秋山明。携壶酌流霞，搴菊泛寒荣。地远松石古，风扬弦管清。窥觞照欢颜，独笑还自倾。落帽醉山月，空歌怀友生。——唐代·李白《九日》
7  秋菊有佳色，裛露掇其英。泛此忘忧物，远我遗世情。一觞虽独尽，杯尽壶自倾。日入群动息，归鸟趋林鸣。啸傲东轩下，聊复得此生。——魏晋·陶渊明《饮酒·其四》
8  暮从碧山下，山月随人归。却顾所来径，苍苍横翠微。相携及田家，童稚开荆扉。绿竹入幽径，青萝拂行衣。欢言得所憩，美酒聊共挥。长歌吟松风，曲尽河星稀。我醉君复乐，陶然共忘机。——唐代·李白《下终南山过斛斯山人宿置酒》
9  今夕少愉乐，起坐开清尊。举觞酹先酒，为我驱忧烦。须臾心自殊，顿觉天地暄。连山变幽晦，绿水函晏温。蔼蔼南郭门，树木一何繁。清阴可自庇，竟夕闻佳言。尽醉无复辞，偃卧有芳荪。彼哉晋楚富，此道未必存。——唐代·柳宗元《饮酒》
10  两人对酌山花开，一杯一杯复一杯。我醉欲眠卿且去，明朝有意抱琴来。——唐代·李白《山中与幽人对酌》
11  零落栖迟一杯酒，主人奉觞客长寿。主父西游困不归，家人折断门前柳。吾闻马周昔作新丰客，天荒地老无人识。空将笺上两行书，直犯龙颜请恩泽。我有迷魂招不得，雄鸡一声天下白。少年心事当拿云，谁念幽寒坐呜呃。拿云 一作：拂云》
12  九月九日眺山川，归心归望积风烟。他乡共酌金花酒，万里同悲鸿雁天。——唐代·卢照邻《九月九日登玄武山》
13  地白风色寒，雪花大如手。笑杀陶渊明，不饮杯中酒。 浪抚一张琴，虚栽五株柳。空负头上巾，吾于尔何有。——唐代·李白《嘲王历阳不肯饮酒》
14  九日龙山饮，黄花笑逐臣。醉看风落帽，舞爱月留人。——唐代·李白《九日龙山饮》
15  蓟庭萧瑟故人稀，何处登高且送归。 今日暂同芳菊酒，明朝应作断蓬飞。——唐代·王之涣《九日送别》
16  重阳独酌杯中酒，抱病起登江上台。竹叶于人既无分，菊花从此不须开。殊方日落玄猿哭，旧国霜前白雁来。弟妹萧条各何在，干戈衰谢两相催！——唐代·杜甫《九日五首·其一》
17  火山六月应更热，赤亭道口行人绝。知君惯度祁连城，岂能愁见轮台月。脱鞍暂入酒家垆，送君万里西击胡。功名祗向马上取，真是英雄一丈夫。——唐代·岑参《送李副使赴碛西官军》
18  主人不相识，偶坐为林泉。莫谩愁沽酒，囊中自有钱。——唐代·贺知章《题袁氏别业》
19  对酒不觉暝，落花盈我衣。醉起步溪月，鸟还人亦稀。——唐代·李白《自遣》
20  落日欲没岘山西，倒著接蓠花下迷。襄阳小儿齐拍手，拦街争唱《白铜鞮》。旁人借问笑何事，笑杀山公醉似泥。鸬鹚杓，鹦鹉杯。百年三万六千日， 一日须倾三百杯。遥看汉水鸭头绿，恰似葡萄初酦醅。此江若变作春酒，垒曲便筑糟丘台。千金骏马换小妾，醉坐雕鞍歌《落梅》。车旁侧挂一壶酒，凤笙龙管行相催。咸阳市中叹黄犬，何如月下倾金罍？君不见晋朝羊公一片石，龟头剥落生莓苔。泪亦不能为之堕，心亦不能为之哀。清风朗月不用一钱买，玉山自倒非人推。舒州杓，力士铛，李白与尔同死生。襄王云雨今安在？江水东流猿夜声。——唐代·李白《襄阳歌》
21  处世若大梦，胡为劳其生？所以终日醉，颓然卧前楹。觉来眄庭前，一鸟花间鸣。借问此何时？春风语流莺。感之欲叹息，对酒还自倾。浩歌待明月，曲尽已忘情。——唐代·李白《春日醉起言志》
22  幽兰生前庭，含熏待清风。清风脱然至，见别萧艾中。行行失故路，任道或能通。觉悟当念还，鸟尽废良弓。——魏晋·陶渊明《饮酒·幽兰生前庭》
23  纤云四卷天无河，清风吹空月舒波。沙平水息声影绝，一杯相属君当歌。君歌声酸辞且苦，不能听终泪如雨。洞庭连天九疑高，蛟龙出没猩鼯号。十生九死到官所，幽居默默如藏逃。下床畏蛇食畏药，海气湿蛰熏腥臊。昨者州前捶大鼓，嗣皇继圣登夔皋。赦书一日行万里，罪从大辟皆除死。迁者追回流者还，涤瑕荡垢清朝班。州家申名使家抑，坎轲只得移荆蛮。判司卑官不堪说，未免捶楚尘埃间。同时辈流多上道，天路幽险难追攀。君歌且休听我歌，我歌今与君殊科。一年明月今宵多，人生由命非由他。有酒不饮奈明何。——唐代·韩愈《八月十五夜赠张功曹》
24  秋风吹地百草干，华容碧影生晚寒。我当二十不得意，一心愁谢如枯兰。衣如飞鹑马如狗，临歧击剑生铜吼。旗亭下马解秋衣，请贳宜阳一壶酒。壶中唤天云不开，白昼万里闲凄迷。主人劝我养心骨，莫受俗物相填豗。——唐代·李贺《开愁歌》
25  序：漫叟以公田米酿酒，因休暇，则载酒于湖上，时取一醉。欢醉中，据湖岸，引臂向鱼取酒，使舫载之，偏饮坐者。意疑倚巴丘酌于君山之上，诸子环洞庭而坐，酒舫泛泛然触波涛而往来者。乃作歌以长之。石鱼湖，似洞庭，夏水欲满君山青。山为樽，水为沼，酒徒历历坐洲岛。长风连日作大浪，不能废人运酒舫。我持长瓢坐巴丘，酌饮四坐以散愁。——唐代·元结《石鱼湖上醉歌》
26  骨肉缘枝叶，结交亦相因。四海皆兄弟，谁为行路人。况我连枝树，与子同一身。昔为鸳与鸯，今为参与辰。昔者常相近，邈若胡与秦。惟念当离别，恩情日以新。鹿鸣思野草，可以喻嘉宾。我有一罇酒，欲以赠远人。愿子留斟酌，叙此平生亲。——两汉·佚名《旧题苏武诗》
27  岁晚身何托，灯前客未空。半生忧患里，一梦有无中。发短愁催白，颜衰酒借红。我歌君起舞，潦倒略相同。——宋代·陈师道《除夜对酒赠少章》
28  雁度秋色远，日静无云时。客心不自得，浩漫将何之。 忽忆范野人，闲园养幽姿。茫然起逸兴，但恐行来迟。 城壕失往路，马首迷荒陂。不惜翠云裘，遂为苍耳欺。 入门且一笑，把臂君为谁。酒客爱秋蔬，山盘荐霜梨。 他筵不下箸，此席忘朝饥。酸枣垂北郭，寒瓜蔓东篱。 还倾四五酌，自咏猛虎词。近作十日欢，远为千载期。 风流自簸荡，谑浪偏相宜。酣来上马去，却笑高阳池。——唐代·李白《寻鲁城北范居士失道落苍耳中见范置酒摘苍耳作》
29  九日黄花酒，登高会昔闻。霜威逐亚相，杀气傍中军。横笛惊征雁，娇歌落塞云。边头幸无事，醉舞荷吾君。——唐代·岑参《奉陪封大夫九日登高》
30  渊明归去来，不与世相逐。为无杯中物，遂偶本州牧。因招白衣人，笑酌黄花菊。我来不得意，虚过重阳时。题舆何俊发，遂结城南期。筑土按响山，俯临宛水湄。胡人叫玉笛，越女弹霜丝。自作英王胄，斯乐不可窥。赤鲤涌琴高，白龟道冯夷。灵仙如仿佛，奠酹遥相知。古来登高人，今复几人在？沧洲违宿诺，明日犹可待。连山似惊波，合沓出溟海。扬袂挥四座，酩酊安所知？齐歌送清扬，起舞乱参差。宾随落叶散，帽逐秋风吹。别后登此台，愿言长相思。——唐代·李白《九日登山》
31  同为懒慢园林客，共对萧条雨雪天。小酌酒巡销永夜，大开口笑送残年。久将时背成遗老，多被人呼作散仙。呼作散仙应有以，曾看东海变桑田。——唐代·白居易《雪夜小饮赠梦得》
32  秋晚佳晨重物华，高台复帐驻鸣笳。遨欢任落风前帽，促饮争吹酒上花。溪态澄明初雨毕，日痕清淡不成霞。白头太守真愚甚，满插茱萸望辟邪。——宋代·宋祁《九日置酒》
33  余闲居，爱重九之名。秋菊盈园，而持醪靡由，空服九华，寄怀于言。世短意常多，斯人乐久生。日月依辰至，举俗爱其名。露凄暄风息，气澈天象明。往燕无遗影，来雁有余声。酒能祛百虑，菊解制颓龄。如何蓬庐士，空视时运倾！尘爵耻虚罍，寒华徒自荣。敛襟独闲谣，缅焉起深情。栖迟固多娱，淹留岂无成。——魏晋·陶渊明《九日闲居·并序》
34  将坛醇酒冰浆细，元夜邀宾灯火新。直待清霄寒吐月，休教白发老侵人。香翻桂影烛光薄，红沁榆阶宝靥匀。群品欣欣增气色，太平依旧独闲身。——明代·赵时春《元宵饮陶总戎家二首》
35  白玉一杯酒，绿杨三月时。春风余几日，两鬓各成丝。秉烛唯须饮，投竿也未迟。如逢渭水猎，犹可帝王师。——唐代·李白《赠钱征君少阳》
36  龙虎谢鞭策，鹓鸾不司晨。君看海上鹤，何似笼中鹑。独用天地心，浮云乃吾身。虽将簪组狎，若与烟霞亲。季父有英风，白眉超常伦。一官即梦寐，脱屣归西秦。窦公敞华筵，墨客尽来臻。燕歌落胡雁，郢曲回阳春。征马百度嘶，游车动行尘。踌躇未忍去，恋此四座人。饯离驻高驾，惜别空殷勤。何时竹林下，更与步兵邻。——唐代·李白《对雪奉饯任城六父秩满归京》
37  觥船一棹百分空，十岁青春不负公。今日鬓丝禅榻畔，茶烟轻飏落花风。——唐代·杜牧《题禅院》
38  胜地初相引，余行得自娱。见轻吹鸟毳，随意数花须。 细草称偏坐，香醪懒再酤。醉归应犯夜，可怕李金吾。——唐代·杜甫《陪李金吾花下饮》
39  不负东篱约，携尊过草堂。远天连树杪，高月薄衣裳。握手经年别，惊心九日霜。诸君才绝世，独步许谁强。——清代·妙信《九日酬诸子》
40  落日欲没岘山西，倒著接蓠花下迷。襄阳小儿齐拍手，拦街争唱白铜鞮。旁人借问笑何事，笑杀山翁醉似泥。鸬鹚杓，鹦鹉杯。百年三万六千日， 一日须倾三百杯。遥看汉水鸭头绿，恰似葡萄初酦醅。此江若变作春酒，垒曲便筑糟丘台。千金骏马换小妾，笑坐雕鞍歌落梅。车旁侧挂一壶酒，凤笙龙管行相催。咸阳市中叹黄犬，何如月下倾金罍？君不见晋朝羊公一片石，龟头剥落生莓苔。泪亦不能为之堕，心亦不能为之哀。清风朗月不用一钱买，玉山自倒非人推。舒州杓，力士铛，李白与尔同死生。襄王云雨今安在？江水东流猿夜声。——唐代·李白《襄阳歌》
41  高馆张灯酒复清，夜钟残月雁归声。只言啼鸟堪求侣，无那春风欲送行。黄河曲里沙为岸，白马津边柳向城。莫怨他乡暂离别，知君到处有逢迎。——唐代·高适《夜别韦司士》
42  白池青草古盐州，倚啸高城豁望眸。河朔毡庐千里迥，泾原旌节隔年留。辕门菊酒生豪兴，雁塞风云惬壮游。诸将至今多卫霍，伫看露布上龙楼。——明代·王琼《九日登花马池城》
43  觥船相对百分空，京口追随似梦中。落纸云烟君似旧，盈巾霜雪我成翁。春来茗叶还争白，腊尽梅梢尽放红。领略溪山须妙语，小迂旌节上凌风。——宋代·韩元吉《送陆务观福建提仓》
1  汉季失权柄，董卓乱天常。志欲图篡弑，先害诸贤良。逼迫迁旧邦，拥主以自疆。海内兴义师，欲共讨不祥。卓众来东下，金甲耀日光。平土人脆弱，来兵皆胡羌。猎野围城邑，所向悉破亡。斩截无孑遗，尸骸相撑拒。马边悬男头，马后载妇女。长驱西入关，迥路险且阻。还顾邈冥冥，肝脾为烂腐。所略有万计，不得令屯聚。或有骨肉俱，欲言不敢语。失意机徵间，辄言毙降虏。要当以亭刃，我曹不活汝。岂复惜性命，不堪其詈骂。或便加棰杖，毒痛参并下。旦则号泣行，夜则悲吟坐。欲死不能得，欲生无一可。彼苍者何辜，乃遭此厄祸。边荒与华异，人俗少义理。处所多霜雪，胡风春夏起。翩翩吹我衣，肃肃入我耳。感时念父母，哀叹无穷已。有客从外来，闻之常欢喜。迎问其消息，辄复非乡里。邂逅徼时愿，骨肉来迎己。己得自解免，当复弃儿子。天属缀人心，念别无会期。存亡永乖隔，不忍与之辞。儿前抱我颈，问母欲何之。人言母当去，岂复有还时。阿母常仁恻，今何更不慈。我尚未成人，奈何不顾思。见此崩五内，恍惚生狂痴。号泣手抚摩，当发复回疑。兼有同时辈，相送告离别。慕我独得归，哀叫声摧裂。马为立踟蹰，车为不转辙。观者皆嘘唏，行路亦呜咽。去去割情恋，遄征日遐迈。悠悠三千里，何时复交会。念我出腹子，匈臆为摧败。既至家人尽，又复无中外。城廓为山林，庭宇生荆艾。白骨不知谁，纵横莫覆盖。出门无人声，豺狼号且吠。茕茕对孤景，怛咤糜肝肺。登高远眺望，魂神忽飞逝。奄若寿命尽，旁人相宽大。为复强视息，虽生何聊赖。托命于新人，竭心自勖励。流离成鄙贱，常恐复捐废。人生几何时，怀忧终年岁。——两汉·蔡琰《悲愤诗》
1  蒿里谁家地，聚敛魂魄无贤愚。鬼伯一何相催促，人命不得稍踟蹰。——两汉·佚名《蒿里》
1  白日依山尽，黄河入海流。欲穷千里目，更上一层楼。——唐代·王之涣《登鹳雀楼》
2  岁岁金河复玉关，朝朝马策与刀环。 三春白雪归青冢，万里黄河绕黑山。——唐代·柳中庸《征人怨》
3  谁谓河广？一苇杭之。谁谓宋远？跂予望之。谁谓河广？曾不容刀。谁谓宋远？曾不崇朝。——先秦·佚名《河广》
4  莫把阿胶向此倾，此中天意固难明。解通银汉应须曲，才出昆仑便不清。高祖誓功衣带小，仙人占斗客槎轻。三千年后知谁在？何必劳君报太平！——唐代·罗隐《黄河》
5  岸阔樯稀波渺茫，独凭危槛思何长。萧萧远树疏林外，一半秋山带夕阳。——宋代·寇准《书河上亭壁》
6  黄河西来决昆仑，咆哮万里触龙门。波滔天，尧咨嗟。大禹理百川，儿啼不窥家。杀湍湮洪水，九州始蚕麻。其害乃去，茫然风沙。被发之叟狂而痴，清晨临流欲奚为。旁人不惜妻止之，公无渡河苦渡之。虎可搏，河难凭，公果溺死流海湄。有长鲸白齿若雪山，公乎公乎挂罥于其间。箜篌所悲竟不还。——唐代·李白《公无渡河》
7  倒泻银河事有无，掀天浊浪只须臾。人间更有风涛险，翻说黄河是畏途。——明代·宋琬《渡黄河》
8  西岳峥嵘何壮哉！黄河如丝天际来。黄河万里触山动，盘涡毂转秦地雷。荣光休气纷五彩，千年一清圣人在。巨灵咆哮擘两山，洪波喷箭射东海。三峰却立如欲摧，翠崖丹谷高掌开。白帝金精运元气，石作莲花云作台。云台阁道连窈冥，中有不死丹丘生。明星玉女备洒扫，麻姑搔背指爪轻。我皇手把天地户，丹丘谈天与天语。九重出入生光辉，东来蓬莱复西归。玉浆倘惠故人饮，骑二茅龙上天飞。——唐代·李白《西岳云台歌送丹丘子》
9  与君伯氏别，又欲与君离。君行无几日，当复隔山陂。 苍茫秦川尽，日落桃林塞。独树临关门，黄河向天外。 前经洛阳陌，宛洛故人稀。故人离别尽，淇上转骖騑。企予悲送远，惆怅睢阳路。古木官渡平，秋城邺宫故。 想君行县日，其出从如云。遥思魏公子，复忆李将军。——唐代·王维《送魏郡李太守赴任》
10  明月黄河夜，寒沙似战场。奔流聒地响，平野到天荒。吴会书难达，燕台路正长。男儿少为客，不辨是他乡。——明代·李流芳《黄河夜泊》
11  路出大梁城，关河开晓晴。日翻龙窟动，风扫雁沙平。倚剑嗟身事，张帆快旅情。茫茫不知处，空外棹歌声。——明代·谢榛《渡黄河》
12  洪波舣楫泛中流，凫淑鸥汀揽胜游。数点渔舟歌欸乃，诗情恍在白苹洲。——清代·罗元琦《黄河泛舟》
13  黄河怒浪连天来，大响谹谹如殷雷。龙伯驱风不敢上，百川喷雪高崔嵬。二十三弦何太哀，请公勿渡立徘徊。下有狂蛟锯为尾，裂帆截棹磨霜齿。神椎凿石塞神潭，白马参覃赤尘起。公乎跃马扬玉鞭，灭没高蹄日千里。——唐代·温庭筠《拂舞词》
14  河流迅且浊，汤汤不可陵。桧楫难为榜，松舟才自胜。空庭偃旧木，荒畴余故塍。不睹行人迹，但见狐兔兴。寄言河上老，此水何当澄？——南北朝·范云《渡黄河》
15  黄河水，水阔无边深无底，其来不知几千里。或云昆仑之山出西纪，元气融结自兹始。地维崩兮天柱折，于是横奔逆激日夜流不已。九功歌成四载止，黄熊化作苍龙尾。双谼凿断海门开，两鄂崭崭尚中峙。盘涡荡激，回湍冲射，悬崖飞沙，断岸决石，瞬息而争靡。洪涛巨浪相豗，怒声不住从天来。初如两军战方合，飞炮忽下坚壁摧。又如丰隆起行雨，鞭笞铁骑驱奔雷。半空澎湃落银屋，势连渤澥吞淮渎。天吴九首兮，魌魋独足。潜潭雨过老蛟吟，明月夜照鲛人哭。扁舟侧挂帆一幅，满耳萧萧鸟飞速。徐邳千里半日程，转盼青山小如粟。吁嗟雄哉！其水一石，其泥数斗。滔滔汩汩兮，同宇宙之悠久。泛中流以击楫兮，招群仙而挥手。好风兮东来，酬河伯兮杯酒。——元代·贡泰父《黄河行》
16  暮春别乡树，晚景低津楼，伯夷在首阳，欲往无轻舟。遂登关城望，下见洪河流，自从巨灵开，流血千万秋。行行潘生赋，赫赫曹公谋，川上多往事，凄凉满空洲。——唐代·岑参《东归晚次潼关怀古》
17  川上常极目，世情今已闲。去帆带落日，征路随长山。亲友若云霄，可望不可攀。于兹任所惬，浩荡风波间。清晨泛中流，羽族满汀渚。黄鹄何处来，昂藏寡俦侣。飞鸣无人见，饮啄岂得所。云汉尔固知，胡为不轻举。野人头尽白，与我忽相访。手持青竹竿，日暮淇水上。虽老美容色，虽贫亦闲放。钓鱼三十年，中心无所向。南登滑台上，却望河淇间。竹树夹流水，孤城对远山。念兹川路阔，羡尔沙鸥闲。长想别离处，犹无音信还。东入黄河水，茫茫泛纡直。北望太行山，峨峨半天色。山河相映带，深浅未可测。自昔有贤才，相逢不相识。秋日登滑台，台高秋已暮。独行既未惬，怀土怅无趣。晋宋何萧条，羌胡散驰鹜。当时无战略，此地即边戍。兵革徒自勤，山河孰云固。乘闲喜临眺，感物伤游寓。惆怅落日前，飘飖远帆处。北风吹万里，南雁不知数。归意方浩然，云沙更回互。乱流自兹远，倚楫时一望。遥见楚汉城，崔嵬高山上。天道昔未测，人心无所向。屠钓称侯王，龙蛇争霸王。缅怀多杀戮，顾此生惨怆。圣代休甲兵，吾其得闲放。兹川方悠邈，云沙无前后。古堰对河壖，长林出淇口。独行非吾意，东向日已久。忧来谁得知，且酌尊中酒。朝从北岸来，泊船南河浒。试共野人言，深觉农夫苦。去秋虽薄熟，今夏犹未雨。耕耘日勤劳，租税兼舄卤。园蔬空寥落，产业不足数。尚有献芹心，无因见明主。茫茫浊河注，怀古临河滨。禹功本豁达，汉迹方因循。坎德昔滂沱，冯夷胡不仁。激潏陵堤防，东郡多悲辛。天子忽惊悼，从官皆负薪。畚筑岂无谋，祈祷如有神。宣房今安在，高岸空嶙峋。我行倦风湍，辍棹将问津。空传歌瓠子，感慨独愁人。孟夏桑叶肥，秾阴夹长津。蚕农有时节，田野无闲人。临水狎渔樵，望山怀隐沦。谁能去京洛，憔悴对风尘。朝景入平川，川长复垂柳。遥看魏公墓，突兀前山后。忆昔大业时，群雄角奔走。伊人何电迈，独立风尘首。传檄举敖仓，拥兵屯洛口。连营一百万，六合如可有。方项终比肩，乱隋将假手。力争固难恃，骄战曷能久。若使学萧曹，功名当不朽。皤皤河滨叟，相遇似有耻。辍榜聊问之，答言尽终始。一生虽贫贱，九十年未死。且喜对儿孙，弥惭远城市。结庐黄河曲，垂钓长河里。漫漫望云沙，萧条听风水。所思强饭食，永愿在乡里。万事吾不知，其心只如此。——唐代·高适《自淇涉黄河途中作十三首》
18  泛舟大河里，积水穷天涯。天波忽开拆，郡邑千万家。行复见城市，宛然有桑麻。回瞻旧乡国，渺漫连云霞。——唐代·王维《渡河到清河作》
1  远海动风色，吹愁落天涯。南星变大火，热气余丹霞。光景不可回，六龙转天车。荆人泣美玉，鲁叟悲匏瓜。功业若梦里，抚琴发长嗟。裴生信英迈，屈起多才华。历抵海岱豪，结交鲁朱家。复携两少妾，艳色惊荷葩。双歌入青云，但惜白日斜。穷溟出宝贝，大泽饶龙蛇。明主倘见收，烟霄路非赊。时命若不会，归应炼丹砂。——唐代·李白《早秋赠裴十七仲堪》
